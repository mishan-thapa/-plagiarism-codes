नेकपा एमालेका नेता रघुजी पन्तले पार्टीको नवौ महाधिवेशनबाट बरिष्ठ नेता माधवकुमार नेपाल अध्यक्ष बन्नमा कसैले नरोक्ने दाबी गरे। रिपोटर्स क्लब नेपालमा आइतबार आयोजित साक्षात्कार गर्दै कार्यक्षमता, गतिशिलता र सक्रियताको कारणले पनि नेपालको विकल्प नभएको बताए। उनले भने, 'सर्वसम्मत भए पनि माधवकुमार नेपाल, चुनाव हुने भए पनि उहाँनै अध्यक्ष बन्नु हुन्छ। संसदीय दलका नेता केपी ओली स्वास्थ्य अवस्थाको कारणले पनि सक्रिय हुने अवस्था नभएकोले नेपालको विकल्प छैन।' उनले थपे– कसले कति वर्ष के पद पायो भन्ने कुरा महत्वपूर्ण होईन, उहाँ अहिलेसम्म अध्यक्ष बन्नु भएको छैन। यूवा पुस्तालाई समेटेर अघि बढ्ने नेता उहाँबाहेक अरु कोही छैन। १० औ महाधिवेशनमा भने नेतृत्व यूवा पुस्तामा आउने समेत उनले स्पष्ट पारे। बर्तमान सरकारलाई अडान नभएको असफल सरकारको संज्ञा दिदै पन्तले चर्चामा आएका विषयहरुमा छलफल नगरेर मौन रहने गरेको प्रति आपत्ति प्रकट गरे। उनले भने– यस्तै सुस्त रहिरहने हो भने यो सरकार एक वर्ष पनि टिक्दैन। संविधान पनि एक वर्षमा आउँदैन। यति ठूलो समर्थन हुँदा सम्म पनि प्रधानमन्त्रीले केही गर्न नसकेकोमा आक्रोस ब्यक्त गर्दै तत्काल सक्रिय भएर जनताका समस्या समाधान र संविधान निर्माणमा लाग्न आग्रह गरे। उनले जसरी भए पनि माघ ८ गते भित्रमा संविधान आउनु पर्नेमा जोड दिदै त्यसको लागि प्रधानमन्त्रीलाई सक्रिय हुन सुझाव दिए।
अमेरिकाको डिसी महानगरको भर्जिनियामा नेपाल तथा अन्य मुलुकमा समेत सफलतासाथ प्रदर्शन भएको नेपाली चलचित्र 'नाइँ नभन्नु ल २' भर्जिनियाको सामुदायिक महाबिद्यालयको नाट्यशालामा भब्य प्रदर्शन भएको छ। अभिनेता सरोज खनालले झन्डै १४ वर्षपछि अमेरिकाबाट नेपाल गई उक्त चलचित्र खेलेका हुन् भने उनले दर्शकहरु बीचमा आफ्नो चलचित्र आफैँले हेर्न पाएकोमा खुशी लागेको बताए। निक्कै लामो समय पछि सरोज खनालले अभिनय गरेको चलचित्र हेर्न दर्शक तथा चलचित्रप्रेमीहरु वाशिंगटन डिसी, भर्जिनिया, बाल्टिमोर, म्यारिल्याण्ड ,पेन्सिल्भानियाबाट डिसी पुगेका थिए। बाल मनोबैज्ञानिक र सत्य कथाको आधारमा निर्माण गरिएको 'नाइँ नभन्नु ल २' नेपाली चलचित्रका लागि टिकट दर १५ डलर राखिएको थियो भने चार सय भन्दा ज्यादा टिकट बिक्री भएको सरोज खनालले बत
आज मुलुकभर परम्पराअनुसार ९:३१ बजे बिहान प्रत्येक नेपालीको घरघरमा फूलपाती भित्रयाइँदैछ । फूलपातीको साइत आज बिहान ९:३१ बजे रहेको नेपाल पञ्चाङ्ग निर्णयक समितिले जनाएको छ । सप्तमीका दिन सबै नेपालीका घरघरमा उखु, अदुवा, केराको बोट, धानको बाला, बेलपत्र, दारिम, जयन्ती र अशोकको फूल तथा अन्य नयाँ पालुवासमेत विधिपूर्वक फूलपाती भित्राइन्छ । फूलपातीका रूपमा साँझपख ती वस्तु घटस्थापनाको दिन स्थापना गरिएको दुर्गा भवानीको प्रतिमा राखिएको दसैँघरमा राखिन्छ । आजकै दिन दसैंघरमा पूजारीसहित फूलपाती ल्याउने र भित्र्याउने चलन छ । फूलपाती गोरखाबाट धादिङको जीवनपुरसम्म मगर जातिका छजना र त्यहाँबाट काठमाडौँको जमलसम्म छजना ब्राम्हणले ल्याउने चलन छ । आजकै दिन हर्षबढाइँका साथ फूलपाती भित्र्याउन गुरुज्युको पल्टन, नेपाली सेना, नेपाल प्रहरी र निजामती सेवाका उच्चपदस्थ अधिकारीहरू, आशागुर्जा टोली, ब्यान्डबाजा, पञ्चेबाजा, सिङ्गारिएका कल्स्यौडीहरू र साँस्कृतिक नाचगानसहितको लावालस्कर हनुमानढोकाबाट जमल प्रस्थान गर्ने गर्छ । घटस्थापनाका दिनदेखि दसैँ सुरु हुने भएपनि दसैँको विशेष चहलपहल भने फूलपातीका दिनदेखि सुरु हुन्छ । बडा दसैंको दोस्रो दिन फूलपातीदेखि पूणिर्मासम्म सरकारी कार्यालय बन्द हुने भएकाले घरबाट टाढा रहेका व्यक्तिहरू मूलघरमा दुर्गा भवानीको टीका थाप्न जाने क्रम आजदेखि सुरु हुन्छ । गाउँघरमा फूलपातीका दिन चोक, मठमन्दिर, पाटी, सत्तल सफासुग्घर गर्ने र रमाइलोका लागि लिङ्गे र रोटेपिङ निर्माण गर्न गरिन्छ । रासस
असार पहिलो साता बाढीले भारतसंग समेत सम्पर्क विच्छेद गरिदिएपछि महाकालीपारीका दुई गाउँमा खाद्यान्न संकट निम्तिएको छ । नेपाल , भारत र चीन तीन देशको सीमा क्षेत्र व्यास गाविस अन्र्तरगत तिंकर र छाङरु गाउँका १ सय ६० परिवार एक सातादेखि खाद्यान्न अभावले पिरोलिएका आजको नागरिक दैनिकमा खबर छ । गत वर्षको खाद्यान्न सकियो, अब कहाँवाट ल्याउने भन्ने पिरलो छ,’छाङरुबाट जमानसिंह बोहराले भने,’भारतले खाद्यान्न बेच्न छोडेकाले झन् दुख पाएका छौ ।’ यी दुई गाउँमा बसोबास गर्दै आएको सौका समूदायले डेढ दशकदेखि छाङरु र तिंकर गाउँ आउजाउ गर्न भारतीय बाटो प्रयोग गर्दै आएका छन् । किनमेल पनि भारततिरै । नेपालको तर्फको बाटो पैदल हिँड्न समेत लायक छैन । बर्षेनी बाढीपहिरोले नाजुक बनाउने गरेको छ । असारको बाढीले भारततिर जाने बाटोसमेत बिगारिदिएपछि गाउँले झन् आपतमा छन् । उनीहरुलाई तिब्बतको ताक्लोकोट बजारवाट पनि खाद्य सामग्री ल्याउन दिएको छैन ।
एकीकृत नेकपा(माओवादी)का अध्यक्ष पुष्पकमल दाहालले मुलुकलाई राजनीतिक निकास दिई आर्थिक समृद्धिको मार्गमा अगाडि बढाउन आफ्नो पार्टीलाई पूर्ण बहुमतका साथ विजयी गराउन आग्रह गर्नुभ्ाएको छ। एमाओवादी लतिलपुर क्षेत्र नं १ ले आज ललितपुरको चापागाउँमा आयोजना गरेको जनसभालाई सम्बोधन गर्दै उनले 'पुराना र थोत्रा' पार्टीले मुलुकलाई राजनीतिक निकास पनि दिन नसक्ने र आर्थिक समृद्धिको मार्गमा पनि अगाडि बढाउन नसक्ने बताए। उनले यस पटकको निर्वाचनमा परिवर्तनकामी शक्ति विजयी हुने बताए। इतिहासले दिएको अधुरा कार्यभारलाई पूरा गर्न आफ्नो पार्टी निर्वाचनको मैदानमा होमिएको बताउँदै उनले लामो समयदेखि पूरा हुन नसकेको योजनालाई पूरा गर्ने जिम्मेवारी आफ्नो पार्टीको काँधमा आएको बताए। अध्यक्ष दाहालले भने,'लोकतान्त्रिक गणतन्त्रलाई संस्थागत गर्ने र शान्ति तथा संविधानको काम पूरा गर्ने जिम्मेवारी एमाओवादीले मात्रै पूरा गर्न सक्छ।' पूर्व मेचीदेखि पश्चिम महाकालीसम्म आफ्नो पार्टीले सञ्चालन गरेको मेची–महाकाली राष्ट्रिय अभियानले मुलुकलाई एमाओवादीमय बनाएको दाहालको तर्क थियो। कार्यक्रममा एमाओवादी केन्द्रीय सदस्य एवम् ललितपुर क्षेत्र नं. १ का उम्मेदवार हरि दाहाल, केन्द्रीय सदस्य केशव नेपाल, ललितपुर क्षेत्र नं ३ का उम्मेदवार दिनेश महर्जनलगायतले एमाओवादीलाई विजयी गराए मात्र जनताको पक्षमा संविधान निर्माण हुने धारणा राखेका थिए। यसैगरी कञ्चनपुरको बेलौरीमा आज आयोजित चुनावीसभालाई सम्बोधन गर्दै अध्यक्ष दाहालले गणतन्त्र एमाओवादीको एजेन्डा भएको उल्लेख गरेका थिए। उनले हजारौं सहिदको बलिदानबाट ल्याइएको गणतन्त्रलाई संविधानसभाको निर्वाचन मार्फत संस्थागत गर्नुपर्ने बताए। स्थिर र बलियो सरकार बनाउन र देशको विकासलाई गति दिन एमाओवादीलाई जिताउनु पर्ने उनको धारणा थियो। राना थारु समुदायको विशिष्ट पहिचान रहेका कैलाली र कञ्चनपुरबाट संविधानसभामा उनीहरुको प्रतिनिधित्व गराइने पनि उनले बताए। रासस
प्रदूषणले मृत भइसकेको बागमती नदी ब्युँताउने प्रयासमा लागेका मूख्य सचिव लीलामणि पौडेलसहितका उच्च अधिकारीले सोमबार विहान गुह्येश्वरी घाटमा नुहाउँदै छन्। त्यही बेला प्रधानमन्त्री सुशील कोइराला बागमती सफाई अभियाजनमा समर्थन जनाउँदै पानीमा स्पर्श गर्न घाटमा पुग्दैछन्। मूख्यसचिव पौडेलले आफ्नो घरपरिवारलाई दिनुपर्ने शनिबारको फुर्सदधरि बागमती अर्पण गर्न थालेको धेरै भइसक्यो। उनकै स्वस्फूर्त पहलले बागमती सफाईप्रति चासो जगाएको छ। तर बागमतीको पानीले नुहाएर उनी यो नदी सफा भइसक्यो भन्ने सूचना दिन चाहन्छन् वा यो उनको सांकेतिक प्रयास मात्रै हो? आजको नागरिक दैनिकमा समाचार छापिएको छ। अन्य नदीसरह झ्वाम्म फाल हालेर नुहाउन सक्ने अवस्थामा बागमतीमा अहिले छैन। सोमवारको स्नान कार्यक्रमका लागि गरिएका विभिन्न तयारीबाट यसको पुष्टि हुन्छ। नजिक पुग्नेवित्तिकै ह्वास्स गन्हाएर नाक थुन्नु पर्ने अवस्था कतिपय ठाउँमा छदैछ। यस्तोमा स्नान कार्यक्रम सफल पार्न गुह्यश्वरी घाटमा भइरहेका तयारी अस्वभाविक होइन। त्यही क्रममा मलमूत्रसहितको ढल मिसिने बागमतीको गुह्यश्वरी खण्डको पानी तीनदिन देखि नियमित परीक्षण गरिएको छ । फाइल तस्विर सेतोपाटी
प्रत्येक भिराला गराहरु एकतमासका ढुंगाको पर्खालको टेकोमा उभिएका छन। प्रत्येक गल्ली, सिंढी,र खोंचहरु कुनै न कुनै गेष्टहाउस,लज, होटल, रेष्टुरेन्ट वा पसलमा टुंगिन्छ। ‘ओम माने पेमे हुँ’ संगीतले चित्त शुद्ध पार्न सन्देश प्रवाहित छ। सुमधुर संगीतसंगै गालामा डिम्पल पार्दै शेर्पीनी दिदीको ‘टासी देले’ झनै चित्ताकर्षक लाग्छ। शेर्पीनी दिदीको स्वागत र ढुंगाको टेकोबाट परार्वतन हुन्छ, सम्पन्नता, लगनशीलता, शालिनता, स्वाभिमान र नेपाली शानको प्रतिक। ६ हजार ११ मीटरको उचाईबाट कोड्दे हिमालको पश्चिमी मुस्कानले शेर्पीनी दिदीको स्वागतलाई साथ दिदैं मुस्कुराइरहेझंै लाग्छ। हिउ“को छायाँको बर्का ओढेर टुसुक्क बसेको छ। भिरालो र झन्डै हसि“या आकारको यो बजारले नेपाली शान र मान राखेको छ। निकै सफा। छुइदा पनि मैला लाग्ला जस्ता कोठाचोटा। रसिला मान्छे। चिसो चिसो मौसम। डान्स बार,पब, रेष्टुरा“,होटलहरु निकै सुविधासम्पन्न। रेष्टुरेन्ट,होटल,लज,पसलहरुको आकारप्रकार,रंगरौंस,नाम, मान्छेको आनीवानी,पाइने सामग्री सप्पैसप्पैले ठमेलको सहोदर भाइझै लाग्छ। मिल्ने भए चोरेर आफ्नै घर छेऊमा लैजाऊ जस्तो चट्ट परेको छ नाम्चेबजार। सुन्दर,मनोरम भएकैले विदेशीले ‘सपनाको गाउ“’ बनाएका छन। भोटेकोशी र दुधकोशीको भेट हुन्छ लार्चे दोभानमा। लुक्लादेखि जोरसल्लेसम्मको तेर्सो बाटो सकिएपछि लार्चे दोभान आउ“छ र नाम्चेबजारका लागि लागिन्छ उकालो। लार्चे दोभानको पुलमा फराइफराई रहेका खादा र ध्वजापतकाले आत्मिय स्वागत गर्छन। नाम्चेबजारवासीको आत्मिय विदाईका खादा दोभानको पुलको लठ्ठामा बाधिन्छ। यो पुरानो चलन हो। र,नाम्चेबाट आएका खादा यो पुल कटाउन नहुने विश्वास गरिन्छ। लुक्लादेखि नाम्चे पदयात्राको एकमात्र सगरमाथा हेर्ने चर्चित भ्यु प्वाइन्ट हो लार्चे दोभान। भ्यु प्वाइन्टबाट सगरमाथा चुचुरो टाढा तर निकै आर्कषक देखिन्छ। दुधकोशीकै गतिमा नाम्चेबजार पुग्ने औडाहाले धेरै पर्यटकको मन अत्तालिएको हुन्छ। तर, ३ हजार ४ सय ४० मीटरको उचाईमा रहेको नाम्चेमा लेक लाग्न सक्छ, हिमाली भेगमा पहिलोपटक जांदै गरेका स्वदेशी, विदेशी पर्यटकहरुलाई। त्यसैले, लार्चे दोभानको उकालो शनैःशनैः काटिन्छ। उकालो काट्न झन्डै साढे दुई घण्टा लाग्छ। उकालोमा बाक्लो सल्लाघारीे छ। सल्लाघारीको सुसाईसंगै थकानलाई वीचवीचका चौतारीमा बिसाउ“छन पर्यटक। पारीतिर चित्ताकार्षक कुसुम कांगरु हिमाल। अलिक पर कोङदे हिमाल। कुइरेनीहरु सिरसिर बतासमा कपाल फुरफुर उडाउ“दै हिमालको सुन्दरतामा चिच्याउ“दा नेपाली मन कम्ति रोमाञ्चित हुदैन्। उकालोभरी चिटिक्क परेका ससाना आधा दर्जन घर छन् सफाई अभियानका। केही काठले बनाइएका छन, केही ढुंगा र सिमेन्टले। ती घरमा लेखिएको छ, ‘खुम्बु क्ष्ँेत्रलाई सफा राखौं’। कुहिने र नकुहिने फोहोरलाई छुट्टा छुट्टै राख्न दुई वटा ससाना झ्याल छन ती घरमा। खुम्बु क्षेत्र प्लाष्टिक निषेधित क्ष्ँेत्र हो। र, बाटामा क्यान,वोतल लगायतका फोहोर फाल्न सख्त मनाही छ। साथै,पशुवली पनि निषेध छ। जिरीबाट पदयात्रामा निस्किएका हामी ९ दिनको मध्यान्हमा यो उकालो चढ्दै थियौं। निरन्तरको हिर्डाइको थकान प्रवाह थिएन नाम्चेबजार पुग्ने उत्कट चाहनाले। हामी दुईवटा स्टिल क्यामेरा र एउटा भिडियो क्यामेरामा सक्दो आर्कषणलाई कैद गरिरहेका थियौं। तैपनि हाम्रो मन सन्तुष्ट थिएन। आ“खा अघाएका थिएनन। लुक्लाबाट नाम्चे पुग्न पदयात्रामा उकालो यति हो। अझ हिड्न गाह्रो हुनेहरुका लागि घोडा भाडामा पाइन्छ। एकदिन घोडा भाडामा लिएको १ सय देखि १ सय ५० डलरसम्म लाग्नेरैछ। तर, आपतकालीन अवस्थाबाहेकमा घोडा भाडामा लिदैनन् पर्यटकले। उनीहरु पदयात्रामै रमाउन चाहन्छन्। उकालो काट्नै लाग्दा प्रहरी चेकपोष्ट आउ“छ। विहान ६ बजेदेखि सांझ ६ बजेसम्म चेकपोष्टमा दुई जना प्रहरी पर्यटकको नाम दर्ता गरिरहेका हुन्छन्। पर्यटकसंग सगरमाथा राष्ट्रिय निकुञ्जको प्रवेश पास, पदमार्गको अनुमति पास अर्थात टिम्स कार्ड छ कि छैन ? हेरिन्छ। कहांबाट आएको ? कहांसम्म पुग्ने हो ? के के सामान ल्याएका छन ? सबै रेकर्ड राखिन्छ। पर्यटकको ट्राभल वीमा र सामान हराएमा वीमा दाबी गर्नका लागि हो यो रेकर्ड काम लाग्छ रे। तर,नेपालीलाई टिम्स कार्ड चाहिन्न। निकुञ्जको पास पनि चाहिन्न। र, सामानको रेकर्ड पनि राखिन्न। अझ, फर्किदा यही चेकपोष्टबाट टे«किङ प्रमाणपत्र दिइन्छ इच्छुक विदेशी पदयात्रीलाई ३ सय रुपैया“ लिएर। विदेशीले जोरसल्लेको सगरमाथा राष्ट्रिय निकुञ्जको कार्यालयमा ३ हजार रुपैया“ तिर्नुपर्छ। टिम्स कार्ड लिदा“ नै काठमाडौमा पनि यो शुल्क बुझाउन सकिन्छ। यो सबै नाम्चेबजार सम्मुखको चेकपोष्टमा चेक गरिन्छ। सिजनमा दैनिक कम्तिमा ३ सयदेखि ७ सय जनासम्म विदेशी पर्यटकको दर्ता हुने चेकपोष्टका एक प्रहरीले पंक्तिकारलाई बताए। ती प्रहरीका अनुसार नाम्चेबजार आउने विदेशीको संख्या यकिन भए पनि भरिया र नेपाली पर्यटकको नाम दर्ता नहुने भएकाले नाम्चे आउनेको यकिन संख्या थाहा हुदैन। विदेशी पदयात्री र पर्वतारोहीसंग आउने एक जना पथप्रदर्शकको मात्रै नाम र सम्र्पक नम्बरमात्रै राखिन्छ। चेकपोष्टभन्दा केही पर पुगेपछि नाम्चेबजारले आत्मियपुर्वक ‘टासी देले’ भन्छ,बौद्ध कलात्मक मुल गेटबाट। त्यसै पनि नाम्चेबासीको आयस्ता औसत नेपालीको भन्दा बढी हुन्छ। मार्च,अप्रिल,मे पहिलो र सेप्टेम्बर,अक्टोबर,नोभेम्बर दोस्रो आयस्ता सिजन हो नाम्चेको। बर्षेनी ५० हजारभन्दा बढी विदेशी पर्यटक नाम्चे पुग्छन्। कोही पदयात्रीका रुपमा। कोही पर्वतारोहणका रुपमा। सेप्टेम्बेर,अक्टोबर र नोभेम्बर पर्वतारोहण सिजन होइन। यो सिजनमा आइल्याण्ड पीक, कालापत्थर, सगरमाथा आधारशिविर,गोक्योसम्म मात्रै जान्छन् पर्यटक। सगरमाथाको प्रवेशद्धार हो नाम्चे। त्यसैले सबैसबै पर्यटक नाम्चेबजार पुग्छन। थोरै नेपाली नाम्चे जान्छन। नाम्चेबासी छिरिङ शेर्पाका अनुसार एक सिजनमा १ सय जना पनि पुग्दैनन नेपाली पर्यटक। नेपालीहरुमा भ्रम छ, हिमाल चढ्न जानेहरुमात्रै नाम्चे जान्छन्। र नाम्चे खर्चिलो छ। नाम्चेको बजारदर साच्चै घत लाग्दो छ। मध्यमस्तरीय होटल र गेष्टहाउसको दरले नेपाली पर्यटकलाई त्यति सताउदैन्। रारा भेज सुप २५० रुपैया“ पर्नेरहेछ। मिन्टचिया प्रतिकप ७० रुपैया“। स्मलपट ३५०,मिडियमपट ७०० र विगपटको ११ सय रुपैया“। दालभात ३ सय ५० रुपैया“ पर्छ। प्रतिकप कालो चिया ७० रुपैया“ र दुध थिया १ सय रुपैया“ पर्छ भने दुध कफी १ एक सय ५० रुपैया“। यो मध्यस्तरीय होटलको दर हो। बेकरी क्याफेमा जाने हो भने कफि २ सय,दुध चिया १ सय ५० र कालो चिया १ सय रुपैया“ पर्छ। तातो पानीको प्रतिलिटर ५० रुपैया“ पर्छ। एक पटक नुहाएको १ सय रुपैया“,मोवाइल,ल्यापटप वा अन्य व्याट्रि चार्ज गरेको २ सय ५० रुपैया“ लाग्छ। यो नेपालीको हकमा भने लागू नहुने होटलवालाको भनाइको छ। प्रत्येक होटलमा वाईफँईको सुविधा छ,प्रतिघण्टा १ सय रुपैया“को दरले। २४ घण्टे सुविधा लिने हो भने ५ सय तिरेपुग्छ। एक रातको कोठा शुल्क भने निकै सस्तो छ ,२ सय रुपैया“मात्र। अट्याज वाथरुमसहितको सुविधासम्पन्न कोठा भने एक हजार रुपैयासम्म पर्छ। यी कोठामा स्वचालित वत्ती हुन्छन। पर्यटकका पथप्रर्दशक र भरियाका लागि भने दालभात २५० रुपैया“मात्रै हो। पर्यटकको ठूलो समूहका पथप्रर्दशक र भरियाले निशुल्क खाना बस्न पाउछन्। अर्को अच्चम चांहि काठमडौमा १५ रुपैया“ पर्ने एक पोका नून नाम्चे पुग्दा १ सय ४० पर्छ। र, एलपी ग्या“स प्रतिसिलिन्डर ८ हजारदेखि ९ हजार रुपैया“सम्म। पानीको चर्को समस्या भोगिरेहको छ नाम्चेले। त्यसैले स्थानीयहरु शौचालयमा पानीको सट्टा घा“स प्रयोग गर्छन। घा“स ४÷५ दिन खच्चण्डलाई बोकाएर तल्लो सोलुबाट ल्याउ“छन। काठमाडौबाट विमानमा प्रतिकिलो १२० रुपैया“का दरले काग्रोबाट लुक्लामा सामान झार्छन नाम्चेबासी। एक दिनको एक हजार रुपैय“ा लिन्छन भरिया र खच्चडले लुक्लाबाट। सामान नाम्चे पुग्न दुई दिन लाग्छ। स्थानीय पासाङल्हामु शेर्पाका अनुसार बर्षमा करिब ४० देखि ५० करोड बराबर कारोबार हुन्छ। शेर्पाका अनुसार एक जना पर्यटकले नाम्चेमा दुई रात एक दिनमा १० हजार रुपैया“ खर्च गर्दा करिब ५० हजार पर्यटकबाट ५० करोड रुपैया“ हुन्छ। शेर्पाको भनाइमा नाम्चेमा एक जना पर्यटकले औसतमा दुई रात एक दिनमा १० हजार रुपैया“ खर्च गर्छ। नेपाली पर्यटकका लागि केही सहुलियत छ। करिब ५ हजार रुपैय“ामा नेपाली दुई रात एक दिन मज्जाले रमाउन सक्छन् नाम्चेबजारमा। नाम्चेबजारको चिसो सिरेटोमा सिउसिउसंगै देखिने हिमश्रृखलाले दिने आनन्द अमूल्य छ। यस्तो आनन्द पैसामा कहा“ किन्न पाइन्छ र। नाम्चेबजार मास्तिर सगरमाथा राष्ट्रिय निकुञ्ज प्रवेशको गेटको वाया“तिर निकै आर्कषक शेर्पा म्युजियम छ। शेर्पाहरुको इतिहास र जीवनशैली देखाउन खोजिएको छ। तर त्यति प्रयाप्त भने छैन। म्युजिम निकै जीर्ण भइसकेको छ। निकुञ्जको प्रवेशद्धारमा घुन्सा दुर्घटनाका संरक्ष्ँणकर्मीको स्मृति गेट छ। र, लहरै तस्विर छन। ती तस्विर र गेटले एकपटक भावुक बनाउ“छ। निकुञ्जभित्र सानो तर निकै आर्कषक संग्रालय छ। शेर्पा भेषभुषा। खाना र छ्याङ पकाउने भा“डाकु“डा। टे«किङ र पर्वतारोहण गर्दा प्रयोग गरिने सामान। वौद्ध थाङका चित्रकला। खुम्बु क्ष्ँेत्रका थुपै ऐतिहासिक पत्थरहरु। खुम्बु क्ष्ँेत्रमा पाइने वन्यजन्तु। पुतली। र,चराचुंगीको संक्षिप्त चिनारी छ। खुम्बु क्षेत्रको प्राचिन इतिहास बोल्ने लेखोट पनि छन। खुम्बुको पुरानो शासन व्यवस्थाबारे पनि थोरै जानकारी छ। संग्राहलय परतिर इजरालयको मृतसागरबाट ल्याइएको पत्थर र सगरमाथाको आधारशिविरको पत्थर कलात्मक रुपमा स“गै उभ्याइएको छ। संसारको उच्चतम र संसारको न्यूनतम विन्दुको पत्थरको सम्बन्ध हो यो। संग्रालय नजिकै हेलिप्याड छ। दुर्घटनामा परेका पर्वतारोहीहरुको उद्धारका लागि यो हेलिप्याड प्रयोग गरिन्छ। नाम्चेबाट पश्चिमतिर लागेपछि घुम्नै पर्ने ठाउ“ हो थामे। शेर्पा जातिको ऐतिहासिक जानकारी पाउने स्थान र सिंगो खुम्बु क्ष्ँेत्रको इतिहास बुझ्ने थलो हो थामे। नाम्चेबजारबाट आधा घण्टा उकालो लागेपछि नेपालको सर्वाधिक उचाइमा रहेको स्याङबोचे विमानस्थल पुगिन्छ। स्याङबोचेबाट डेढ घण्टामा खुम्जुङ पुगिन्छ। खुम्जुङ विश्वकै उचाईमा रहेको गाउ“ हो। र ३,८८० मिटरको विश्वकै उचाईमा रहेको होटल एभरेष्ट भ्यू यही डाँडोमा पर्छ। यही होटलमा सगरमाथा, आमादव्ल, थामसेर्कुलगायत दर्जनौ हिमाल सजिलै नियाल्न सकिन्छ। सुर्योदयको सगरमाथाको आर्कषणमा रमाउन पर्यटकहरुको भीड लाग्छ, जो नाम्चेलाई अन्तिम गन्तव्य बनाएर पदयात्रामा आएका हुन्छन्।
देशभरिको मत परिणाममा तेस्रो स्थानमा आइरहेको नेकपा माओवादीका अध्यक्ष पुष्पकमल दाहालले मत गणना नरोकिए मत गणना प्रक्रियाबाट अलग हुने चेतावनी दिएका छन्। उनले माओवादी केन्द्रीय कार्यालय पेरिसडाँडामा बिहीबार बिहान पत्रकार सम्मेलन गर्दै मत गणना नरोकिए माओवादी जनआन्दोलनमा जाने चेतावनी दिएका छन्। उनले मतगणना पुनरावलोकन नभए संविधानसभाबाट बाहिरै बस्ने चेतावनी दिएका छन्। उनले भने, ‘निर्वाचनमा व्यापक धाँधली भयो, विदेशी शक्तिले मतपेटिका साटे, हाम्रा प्रतिनिधिहरुलाई धरपकड गरियो।’ मतगणना नरोकिए आफ्नो पार्टी संविधानसभामा सहभागी नहुने उनले बताएका छन्। उनले वैद्य माओवादीसँग आफ्नो पार्टीको एकता हुन पनि सक्ने बताए। उनले भने, ‘परिवर्तनको हावा रोक्नखोजे वैद्यजीसँग हाम्रो एकता पनि हुनसक्छ।’
महोत्तरीको प्रमुख व्यापारिक केन्द्र बर्दिवास र आसपासका क्षेत्रमा एकपछि अर्को शंकास्पद वस्तु फेला पर्न थालेपछि प्रहरीप्रशासनले सुरक्षा ब्यवस्था कडा पारेको जनाएको छ। बर्दिवास क्षेत्रमा मात्र मंगलबार र बुधबार गरी आधादर्जन स्थानमा शंकास्पद बस्तु फेला परेको छ। शंकास्पद बस्तुमध्ये तीन स्थानमा सामान्य किसिमको बम र ३ स्थानमा आतंकित बनाउने किसिमका पोका र बस्तु फेला परेको ईलाका प्रहरी कार्यालय बर्दिवासले जनाएको छ। प्रहरी कार्यालय बर्दिवासका प्रहरी नायब उपरीक्षक तुलसी प्रसाद अधिकारीका अनुसार शंकास्पद बस्तु भेटिन थालेपछि बालबालिकाले समेत सिको गर्दै बाटोमा पातलो पलास्टिकमा बेरेर बम भन्दै राख्ने गरेको र प्रहरी पुग्नासाथ ती बालबालिका आफैले शंकास्पद बस्तु हटाउने गरेको बताए। बर्दिवास ८ स्थित जलेश्वर बर्दिवास सडक खण्डमा आज बिहान बालबालिकाले राखेको शंकास्पद बस्तु बालबालिका आफैंले हटाएका छन्। घटनास्थलमा शंकास्पद बस्तु भेटिएको भन्दै प्रनाउ अधिकारी सहितको टोली घटना पुगी सुरक्षा दिईरहेको अबस्थामा दुई जना बालबालिका कुद्दै गएर शंकास्पद बस्तु हटाएको प्रत्यक्षदर्शीले बताएका छन्। उक्त शंकास्पद बस्तु ढुङ्गा र बालुवाको पोका भएको प्रहरीले जनाएको छ। केटाकेटीहरु खेल्ने क्रममा बम भन्दै खेल्ने गरेकोले प्रहरीले बर्दिवास आसपास लगायत महोत्तरीको केही क्षेत्रमा हैरानी ब्यर्होनु परेको प्रहरीले जनाएको छ। बालबालिकामा मानसिक रुपमा बमको छाप परेको भन्दै बालबालिकाहरुले यस्तो खेल मार्फत टाढै राख्न प्रहरीले सबैमा अनुरोध गरेको छ। एभरेष्ट स्कुलका प्रध्यानाध्यापक शिव खड्काका अनुसार बन्द,हडतालको कारण बालबालिकामा यसको प्रभाब परेको हो।
एकीकृत माओवादी अध्यक्ष पुष्पकमल दाहाल प्रचण्डले शनिबार कञ्चनपुरका बाढी प्रभावित क्षेत्रमा निरीक्षण गरेका छन् । आजको नयाँ पत्रिका दैनिकका अनुसार असारको पहिलो सातामै बाढी प्रभावित क्षेत्रमा जान सरकारसँग हेलीकप्टर मागेको भए पनि सरकारले उपलब्ध नगराएपछि मोटरसाइकलमै भएपनि कार्यकर्ताको पछाडि बसेर गएका हुन् । असार पहिलो सातामा वर्षासँगै बाढीले प्रभावित कञ्चनपुरको दोधारा, चाँदनी र भुजेललगायतका क्षेत्रमा पैचण्डले निरीक्षण गरेका हुन् । निरीक्षणका क्रममा प्रचण्डले बाढीबाट ध्वस्त सैरचना निर्माणका लागि आफूले तत्काल सहयोग गर्ने पहल जनाए । महाकाली नदिमाथि बनाइएको बाँध भत्केर दोधारा, चाँदनी गाविसमा बाढी क्षति भएको उल्लेख गर्दै पक्की बाँध निर्माणका लागि पहल गर्ने उनको भनाइ थियो । महाकालीको कटानले उच्च जोखिममा परेको भीमदत्त नगरपालिका–११ भुजेला क्षेत्रमा पक्की तटबनध निर्माणमा पहल गर्ने पनि उनको प्रतिबद्वता छ । दोधारा, चाँदनी क्षेत्रमा सुख्खा बन्दरगाह र पुल निर्माणका लागि आफुले भारत भ्रमणमा रहेका बेला उठाएका कुरा र यसप्रति भारत सकारात्मक देखिएकाले चाँडै काम अगाडी बढाइने पनि प्रचण्डले बताए । स्थानीयबासिन्दासँगको अन्तरक्रियामा उनले नदी कटान, आरक्ष विस्थापित, हसलया, मुक्तकमैया, वादी समुदाय र सुकुम्बासीको समस्या हल गर्न भरमग्दुर प्रयास गरिने पनि बताएका थिए । तस्विर प्रकाश दाहाल
प्रधानमन्त्रीको 'सवारी' का कारण सोमबार राजधानीमा सर्वसाधारणले सास्ती पाए। प्रधानमन्त्री सुशील कोइराला भारत जानुअघि बालुवाटार, रातोपुल, ज्ञानेश्वर र गौशाला क्षेत्रमा डेढघण्टासम्म सडकमा गाडी गुडाउन रोक लगाइएको थियो। यही रुट भए प्रधानमन्त्री विमानस्थलसम्म पुगेका थिए। अन्नपूर्ण पोस्ट दैनिकमा समाचार छ प्रधानमन्त्रीको सवारी सुरक्षाका लागि भन्दै सुरक्षा निकायले यस रुटमा अन्य गाडी गुडाउन रोक लगाएको थियो। यसको अन्य क्षेत्रमा पनि असर पुगेको थियो। कार्यालय समयमा लामो समयसम्म सडकमा रोकिनुपर्दा यात्रुहरु आक्रोशित देखिन्थे। महानगरीय ट्राफिक प्रहरी प्रभाग गौशालाका प्रमुख सुकदेव खनालले प्रधानमन्त्रीको सवारीका लागि रुट क्लियर गर्नुपर्दा केही समय अन्य गाडी आवागमनमा रोक लगाएको बताए। ट्राफिक प्रहरी महाशाखाका प्रमुख नायव महानिरीक्षक केश अधिकारीलेले पनि प्रधानमन्त्रीको सवारीका कारण केही समय यातायत सेवा अवरुद्ध भएको बताए। गृहका एक अधिकारीका अनुसार विशिष्ट व्यक्तिहरुको सवारीको बेला ट्राफिक जाम हुन नदिन र यातायात सेवा सहज बनाउन प्रयास रहेको छ।।
एकीकृत नेकपा माओवादी पार्टीले मंसिर ४ मा सम्पन्न संविधानसभामा राज्यका तर्फबाट धाँधली भएको भन्दै निर्वाचन परिणाम नस्वीकारी देशव्यापी विरोधमा उत्रिने घोषणा विपरीत सोही पार्टीका एक उम्मेदवारले संविधानसभा निर्वाचन अदालतमा उजुरी दर्ता गराएका छन्। निर्वाचन आयोगका अनुसार सोलुखुम्बु जिल्ला निर्वाचन क्षेत्रमा एमाओवादीका उम्मेदवार गोम्बु शेर्पाले पार्टीको निर्णयविना सोमबार संविधानसभा निर्वाचन अदालतमा निर्वाचन र मतगणना प्रक्रियामा अनियमितता भएको भन्दै मुद्दा दायर गरेका हुन्। सरकारले सर्वोच्च न्यायाधीश कल्याण श्रेष्ठको नेतृत्वमा संविधानसभा निर्वाचनमा भएका कमीकमजारी विरुद्ध परेका मुद्दाको छिनोफाने गर्न तीन सदस्यीय संविधानसभा निर्वाचन अदालत गठन गरेलगत्तै शेर्पाले पहिलो मुद्दा दर्ता गराएका हुन्। उनले सोलुखुम्बुबाट नेपाली कांग्रेसका विजयी उम्मेदवार बलबहादुर केसीले निवाचन र मतगणना प्रक्रियामा धाँधली गरेको आरोप लगाएका छन्। मतगणनाको परिणाम पार्टीको विपरित आउन थालेपछि मतगणना प्रक्रिया रोक्न र निर्वाचनको पुनरावलोकन गर्न माग गर्दै देशभरका पार्टी प्रतिनिधिहरुलाई मतगणना बहिष्कार गर्न निर्देशन दिएको थियो। सोही विषयलाई लिएर पार्टी केन्द्रीय समिति बैठकले सोमबार पार्टीको उच्चस्तरीय छानबिन समिति बनाएर निर्वाचनमा भएको अनियमितताको देशव्यापि भण्डाफोर गर्ने कार्यक्रम सार्वजनिक गरेको थियो। निर्वाचन सम्पन्न भएलगत्तै सञ्चारमाध्यम मार्फत सरकार, निर्वाचन आयोग, निर्वाचन अधिकृत तथा निर्वाचनमा खटिएका कर्मचारीका साथै सुरक्षाकर्मीहरुलाई माओवादी अध्यक्ष प्रचण्डले बधाई र धन्यवाद दिएका थिए।
नेपाली कांग्रेसका सभापति सुशील कोइरालाले संसदमा एक्लो प्रधानमन्त्री पदको उम्मेदवारी दर्ता गरेपछि लोकतान्त्रिक संविधान निर्माणको जिम्मा कांग्रेस र एमालेको काँधमा आइपुगेको बताए। उनले सहयोगका लागि एमालेलाई धन्यवाद दिँदै भने, 'सबै पार्टीसँग सहमति र सहकार्य गर्दै शान्तिलाई टुंग्याउँदै लोकतान्त्रिक संविधान बनाउने जिम्मा हाम्रो काँधमा आइपुगेको छ, त्यसका लागि मैले प्रधानमन्त्री पदको नोमिनेसन दिएको छु, राष्ट्रिय अन्तर्राष्ट्रिय जगतमा छिट्टै नेपालमा शान्ति स्थापनाको चाहना छ, त्यसका लागि छिटोभन्दा छिटो संविधान निर्माण गर्न पहल गर्दै छ महिनामा संविधानको मस्यौदा र एक वर्षभित्र नयाँ संविधान निर्माण गरिछाड्ने छौँ। उनले संविधान निर्माणको एकसुत्रीय अभियानमा सहयोग गर्न सबै र मिडियाकर्मीसँग आशा राखेको बताए। उनले भने, कांग्रेस र एमाले एक भएर सबैसँग समझदारी र सहमतिका लागि वार्ता गर्नेछौँ। सुशीलले सोमबार बिहानमात्र प्रचण्डसँग कुरा भएको जानकारी दिँदै सहयोग गर्ने प्रतिबद्धता व्यक्त गरेकोसमेत सुनाए। प्रचण्डलाई उद्धृत गर्दै उनले भने, कांग्रेस र एमालेले जनादेशअनुसार सरकार बनाउनुहोस्, हामी सहयोग गर्छौँ।
गैरआवासीय नेपाली संघ अन्तराष्ट्रिय समन्वय परिषद्को अध्यक्षमा अष्ट्रेलियाका धनाड्य शेष घले बिजयी भएका छन् । आज बिहान सम्पन्न मतगणनाअनुसार घलेले अध्यक्षका अर्का उम्मेदवार तेञ्जी शेर्पालाई हराएका हुन् । राजधानीमा जारी छैठौ महाधिवेशमा घलेले ५ सय १० मत पाए भने शेर्पाले २सय ८० मत मात्र पाएका छन् । यसैगरी अन्य अधिकांश पदमा पनि घले सर्मथित पदाधिकारीकै वर्चश्व रहेको छ । यसैगरी उपाध्यक्षमा जापानका भवन भट्ट बिजयी भएका छन भने महासचिवमा जर्मनीका कुमार पन्त, कोषाध्यक्षमा रसियाका बद्री केसी निर्वाचित भएका छन् । भट्टले ३ सय ४८, पन्तले ३ सय ९५, थापाले २ सय ७२ र केसीले ४ सय ७२ मत पाएका छन् । यसैगरी संघको एसिया संयोजकमा गंगा राई, उपसंयोजकमा रोविन्द्रप्रसाद श्रेष्ठ, यूरोप संयोजकमा अर्जुन श्रेष्ठ, मध्यपूर्व संयोजकमा चन्द्र रोका र अफ्रिका संयोजकमा हिक्मत थापा विजयी भएका छन् । अध्यक्षका प्रत्यासी घलेलाई समर्थन गर्दै थप तीन प्रतिस्पर्धीहरु रामप्रताप थापा, रामेश्वर साह र हितमान गुरुङले उम्मेदवारी फिर्ता लिएपछि उनको विजय सहज भएको हो । सन् २००३ मा गैरआवासीय नेपाली संघ स्थापना भएयता यसअघि सर्वसहमतिमा नेतृत्व अध्यक्ष चयन हुँदै आएको भएपनि पहिलोपटक निर्वाचन प्रकृयामार्फत अध्यक्ष चुनिएको हो ।
अलकुवेत क्लिनिङ कम्पनीमा काम गर्ने दर्जनौ नेपाली युवा फाहिइलस्थित एक नक्कली ट्राभल एजेन्सीको शिकार भएका छन । उनीहरुले घर जान भनी लिएको हवाईटिकट जाली भएको थाहा भएको छ । अहिले उक्त स्थानमा रहेको ट्राभल एजेन्सी बन्द छ । जुलाई दुई तारिखका दिन नेपाल जान भनी हिँडेका दुई युवा कुवेतको विमानस्थलबाट फिर्ता भएपछि मात्र टिकट लिएका सबैले आफूहरु ठगिएको चाल पाएका थिए । अल कुवेत वेस्ट एण्ड क्लिनिङ कम्पनीमा काम गर्ने यी नेपाली कामदारले यहाँका स्कुलहरुमा सरसफाइको काम गर्छन् । जुलाईबाट अगष्ट सम्म स्कुलहरु गर्मीका कारण बन्द हुने भएकाले उनीहरुलाई कम्पनीले यही सिजनमा छुट्टी दिन्छ । यसरी एउटै समयमा पर्ने छुट्टीमा प्राय सबैजसो सँगै घरजान पाउने भएकाले समूहमा उनीहरुले टिकट खरिद गरेको बताए । उनीहरुले लिएको ट्राभल टिकट हालको प्रचलित हवाइ टिकटदर भन्दा सस्तो देखिएको छ । केही सस्तोमा टिकट पाएको कारणले पनि ठूलो संख्यामा उनीहरुले सो ट्राभलबाट टिकट लिएको बुझिएको छ । तर, उनीहरुले ठगीमा परिएला भनेर अनुमान पनि गरेका थिएनन । कुवेतको फाहिइलस्थित नेपाली रेष्टुरेन्टसँगैको बिल्डिङको तल्लो तलामा रहेको कन्ट्री ट्राभल्सबाट लिएको टिकट ओमन एयरलाईन्सको हो । ओमन एयरलाइन्सले उक्त ट्राभललाई सम्बन्धन नदिएको जवाफ पाएको पिडितहरुले बताएका छन् । उनीहरुले हवाई टिकट खरिद गरेको कन्ट्री ट्राभल्समा भने ताला मारिएको छ । पीडित राजन अधिकारीले भने, 'मेरो जानकारीमा ६० जना भन्दा धेरै ठगिएका छौं, त्यसमा कसैले दोहोरो त कसैले एकोहरो टिकट खरिद गरेका रहेछन् । दोहोरो टिकटका लागि ९४ केडी, नेपाली झण्डै तीस हजार र एकोहरो टिकटका लागि कतिपयले ५५ तअधिकांशले ५९ केडी, झण्डै अठार हजार नेपाली रुपैयाँ तिरेका छन् । यसरी ठगाइमा पर्ने सम्पर्कमा आएकामध्ये राजन अधिकारी कास्की, नारायण अधिकारी संखुवासभा र बालकृष्ण अधिकारी तनहुँले दोहरो टिकट ९४ केडी तिरेर लिएको बताए । यसरी नै हितमान विक कपिलबस्तु, प्रकाश दवाडी गोरखा, समन्त अधिकारी कास्की, गणेश खड्का संखुवासभा, उमेश सहानी धनुषा, भीमलाल काफ्ले चितवन, भक्तबहादुर सार्की गोरखा, जीतबहादुर सार्की गोरखा, कृष्णबहादुर सार्की गोरखा, राजेन्द्र शाह गोरखा र राजकुमार महत्तो महोत्तरी पनि ठगीमा परेका छन् । दसौं हजार क्लिनरहरु रहेको यस कम्पनीमा नेपाली क्लिनरमात्र २ हजारभन्दा धेरै रहेको बताइन्छ । उक्त कम्पनीमा नेपाली महिलाहरु पनि लगभग २ सय छन् । जम्मा ६० केडी अर्थात आठ घण्टाको सुख्खा १८ हजार मासिक तलब खाने उनीहरुको पीडा कहाँ पोख्ने भन्ने पनि उनीहरुलाई थाहा छैन । पुलिसमा उजुरी गर्दा केस फत्ते नभएसम्म घर जान नपाइने हल्लामा उनीहरु त्यसो पनि गर्न चाहिरहेका छैनन् । उनीहरुको आफ्नो पैसाले खरिद गरेको टिकटको विषयमा कम्पनीमा खबर गर्न पनि उनीहरु लाभदायक हुने विश्वास राख्दैनन् । घर जान फेरि अर्को टिकट खरिद गर्ने कि के गर्ने भन्ने जवाफ अहिले उनीहरुसँग पनि छैन । ठगाइमा परेका सवैजसो दुई देखि ४ बर्ष पहिले देखि कुवेतमा कार्यरत रहेको बताउँछन् । उनीहरु ठगिएको उक्त घटनाका सम्बन्धमा नेपाली दूतावासले के गर्न सक्छ भनी राजदुत मधुवन पौडेलसँग राखेको जिज्ञासामा उनले भने, 'पिडितहरु खरिद गरिएको टिकट र निबेदनका साथमा दूतावासमा आए निजहरुले काम गर्ने कम्पनी र ओमन एयरसँग हामी बुझ्छौं ।'
मध्यान्हको १२ बजेको छ । चर्को घाम लागिरहेको छ । गर्मीपना बढ्दो छ । शरीरबाट पसीनाका धारा बगिरहेको छ । मध्यान्हको उज्यालोमा पनि मधुरो रुपमा एउटा घर झाडीभित्र देखिन्छ । धेरैले अड्कल गर्छन्, यतै कतै तिर हुनुपर्छ नन्दप्रसादको घर । सडक छोडेर पाँच कान्ला तल झरेपछि झाडीभित्र जस्ताले छाएको एउटा पुरानो भत्कीन लागेको घर देखिन्छ । तहरा छैन । नजिकैको पर्खालको ढुङ्गा झिकेर लगिएको जस्तो देखिन्छ । सडकबाट घरको आँगनसम्म पुग्न तीन मिनेटजति लाग्यो । चारकोसे झाडीजस्तै भएको छ अहिले नन्दप्रसादको घर अनि उनको आँगन । झाडी छल्दै छल्दै पिढींमा पुगियो । घरमा दुईवटा ढोका छन् । एउटा मूल, अर्को कोठाको ढोका । मूलढोकामा लगाएको साँचो खियाले खाएको छ । कोठाको ढोकामा केही लेखिएको जस्तो देखियो । एकछिन घोत्लिएर हेरें । लेखिएको रहेछ, ‘आपतकालीन जीवनको दीर्घकालीन सम्झना के.पी.।’ यतिबेलासम्म गाउँले सबै नन्दप्रसादको घरको आँगनमा आइसकेका थिए । उसो त उनीहरु नन्दप्रसादको कान्छा छोराको २०६१ साल जेठ २४ मा तत्कालीन माओवादीले हत्या गरेपछि त्यो आँगनमा टेकेका थिएनन् । स्थानीयमध्येका एक भन्दै थिए, ‘यति नजिक घर भएपनि म पहिलो पटक यो आँगनमा टेकेको ।’ उनले नन्दप्रसाद आफै घर छाडेर गएको दावी गर्दै भने, ‘कान्छो छोरो कृष्णे मरेको केही महिनापछि गाउँलेसँग झगडा भएको थियो । त्यसपछि २०६३ साल पुसको १० गतेजस्तो लाग्छ, नन्दप्रसाद घरबाट भागेको । नन्दप्रसाद र उसको स्वास्नी गंगामाया भागेपछि उनीहरुले पालेको १३ वटा बाख्रा घरसँगैको खोरमा र चारवटा भैंसी तल्लो गराको गोठमा मरे । बाख्राको टाउकोको हड्डी चैं त्यहीं खोरमा छ ।(फोटोमा) भैंसी मरेपछि दुर्गन्ध भयो, अनि पुलिस बोलाएर ऊ.. त्यो छेउमा खाल्डो खनेर गाडिदियौं ।’ यो भनाइ फूजेलका नन्दप्रसाद र गंगामाया अधिकारीको घरमा भेला भएका एमाओवादी निकट गाउँलेको हो । गोरखाका मानव अधिकारकर्मी र पत्रकारको संयुक्त टोलीसँग शुक्रबार उनीहरुले यस्तो धारणा राखे । मानव अधिकारकर्मी र पत्रकार गाउँ आउने थाहा पाएका एमाओवादीले गाउँमा उर्दी लगाएर नन्दप्रसादको आँगनसम्म पुग्न गाउँलेलाई लगाएका स्रोतको भनाइ छ । नन्दप्रसादको घरमा यसअघि नगएकाहरू अकस्मात एकपछि अर्को गएपछि नन्दप्रसादको घर नजिकै रहेकी उनकी आफ्नै दिदी सुभद्रा तिवारीले भनिन्, ‘२०६३ सालदेखि नन्दप्रसादको घरमा कोही आएको देखेको थिइन, आँगनभरी घाँस उम्रिएको छ । झाडी भएको छ । त्यँही झाडी टेक्न आज सबै गाउँले आए । म त दंग परेको छु । नन्दप्रसादको घरका १३ वटा बाख्रा र भैंसी मर्दा नआएका गाउँलेहरू पत्रकार र मानव अधिकारकर्मी आएको पत्तो पाएर घरभरी भएका छन् ।’ नन्दप्रसादले आफ्नो कान्छा छोरा कृष्णप्रसादको हत्यामा संलग्न रहेको भन्दै गाउँका ११ जनालाई किटानी जाहेरी दिएपछि त्यहाँका माओवादी कार्यकर्ताले नन्दप्रसादकी दिदी सुभद्रा तिवारीलाई पनि कृष्णप्रसादको हत्या आरोपीमध्ये ‘तिमी पनि एक हौ’ भनेर भ्रम फैलाएको छ । ‘यहाँका गाउँलेहरूले नन्दप्रसादले मेरो नाममा पनि किटानी जाहेरी दिएको छ भनेर भ्रम फैलाएका छन्’ सुभद्राले भनिन्, ‘माओवादीले गल्ती लुकाउन म विरुद्ध गाउँभरी यस्तो हल्ला फैलाएका छन् । उनीहरूले आरोपी ११ जनालाई झुठ सावित गर्न मेरो सपोर्ट खोजिरहेका छन् । तर, म झुटको पछि लाग्दिन । मलाई धम्की पनि दिएका छन् । यतिन्जेल एक्लै बसें, अब किन गाउँलेसँग डराउने?’ पत्रकार र मानवअधिकारकर्मीसँग केही पनि नबोल्न त्यहाँका माओवादीले धम्की दिएको उनले बताइन् । पत्रकार र मानवअधिकारर्की नन्दप्रसादको घर आएको थाहा पाएपछि आँगनमा भेला भएकाहरूले कृष्णप्रसादको हत्या तत्कालीन माओवादीले गरेकाले त्यसको समाधान अहिलेको सरकारले दिनुपर्ने बताए । पुनस्र्थापनाका लागि सहयोग गर्ने एमाओवादी निकटका रुद्र पन्तले बताए । एकीकृत नेकपा माओवादीले नन्दप्रसादको घरमा गएर पत्रकार र मानवअधिकारकर्मीलाई पक्राउ परेका रामप्रसाद अधिकारीको निसर्त रिहाइ हुनेगरी समाचार लेखिदिन पत्रकारलाई आग्रह गरेका थिए । अखिल क्रान्तिकारी र वाइसीएलले पत्रकारको वरीपरी गएर स्थानीयसँग प्रश्न गर्न अबरोध पु¥याएका थिए । ‘फूजेलबासीको समाचार कान्तिपुरको फ्रन्ट पेजमा अनि एभिन्यूजमय र हिमालयमय बनाउनुपर्छ’ त्यहाँका रमेश अधिकारीले भने, ‘फूजेलका जनताको पीडा लेखिदिनुस् पत्रकार मित्रहरु, नन्दप्रसादको मात्रै कति लेख्नुहुन्छ, फूजेलका जनताको चै मानवअधिकार हनन भएको छैन ?’ यसैबीच पत्रकार र मानवअधिकारर्कीले भात खाएको स्थानीय एक होटलका पुगेर त्यहाँको होटल साहूलाई धम्की दिए एमाओवादी कार्यकर्ताले । नन्दप्रसादकी दिदी सुभद्रा तिवारीसँग नन्दप्रसादको घरको बारेमा जिज्ञासा राख्न अबरोध गरे उनीहरूले । एमाओवादी कार्यकर्ता, अखिल क्रान्तिकारी र वाइसीएल जम्मा पारेर सँगैको चौतारोमा भाषण गरे । कृष्णप्रसादको हत्या फूजेलका जनताले नगरेको र फूजेलमा पनि घटना नभएकाले हत्याको जिम्मा लिने एमाओवादी अध्यक्ष प्रचण्ड, बाबुराम भट्टराईलाई थुन्न चुनौती दिए । ‘सक्छौ भने प्रहरीहरु प्रचण्ड, बाबुरामलाई थुन’ उनीहरुले भने, ‘जाबो प्रचण्डको कार्यकर्तालाई किन हिरासतमा थुन्छौ ?’ उनीहरुले रामप्रसाद अधिकारीको निशर्त रिहाईको माग गरे । नन्दप्रसादको घर वर्र्षौदेखि मर्मतसम्हार नुहुँदा जीर्ण भएको छ । घरका दुईवटा ढोका मक्किएका छन् । छाना चुहिने भएको छ । गोरखाका मानवअधिकारकर्मी र नन्दप्रसादका आफन्तले अहिलेकै यही अवस्थमा पुर्नस्थापना गर्न नसकिने बताएका छन् । नन्दप्रसाद अधिकारीकी दिदी सुभद्रा तिवारी नन्दप्रसाद अधिकारीका कान्छा छोरा कृष्णप्रसाद अधिकारी सुत्ने कोठाको ढोकामा कृष्णले लेखेका हरफहरु, ‘आपतकालीन जीवनको दीर्घकालीन सम्झना ।’ नन्दप्रसाद अधिकारीले पालेको तर खाना नपाएर खोरमै मरेको बाख्रा को हड्डी । घरबाट बिस्थापित भएपछि १३ वटा बाख्रा र ४ वटा भैंसी गोठमै मरेका थिए । मानव अधिकारकर्मी र पत्रकार फूजेल आएको थाहा पाएपछि भेला भएका स्थानीय । भेलाहुनेहरु सबै एमाओबादी कार्यकर्ता हुन् । मानव अधिकारकर्मी र पत्रकार फूजेल आएको थाहा पाएपछि भेला भएका स्थानीय । भेलाहुनेहरु सबै एमाओबादी कार्यकर्ता हुन् ।
‘प्यारी गंगा, घर जस्तो विदेश हुँदो रहेनछ । मैले अहिलेसम्म नगरेको दुःख यहाँ गर्नुपरेको छ । काम पनि साह्रै अप्ठ्यारो छ । पासपोर्ट दलालले नै राख्यो, पैसा पनि उसैले खाइदियो । हाम्रो जीवन भनेका नै भएका दुईओटा छोरी हुन्, तिनलाई राम्रोसँग पढाउनु अनि आमाबुबाको पनि ख्याल गर्नु । म सकेसम्म चाँडै आउने कोसिस गर्छु ।’ गुल्मी हर्दिनेटाकी गंगा अर्याललाई उनका श्रीमान् कृष्णले विदेशबाट लेखेको अन्तिम चिठीको अंश हो, यो । रोजगारीका लागि १८ वर्षपहिले मलेसिया छिरेका कृष्णले यो चिठी २०५३ सालको माघ महिनामा पठाएका थिए । धेरै धन कमाएर परिवारलाई सुखी बनाउने सपना साँचेर १९ चैत २०५२ मा मलेसिया पसेका उनको अहिलेसम्म अत्तोपत्तो छैन । राजधानीमा खबर छ । ज्वाइँ नाता पर्ने हर्दिनेटाका लक्ष्मण खत्रीसँगको सम्पर्कमा मलेसिया छिरेका उनको करिब डेढ वर्षसम्म चिठीपत्र आदान–प्रदान हुने गरे पनि त्यसपछि मरेको हो ज्युँदो के हो, थाहा छैन । कृष्णलाई लैजाने लक्ष्मण खत्रीको पनि मृत्यु भइसकेको छ । ‘हामी गरिब परिवारका मान्छे, घरमा बसेर पनि जीवन काट्न गाह्रो छ । दुईओटा सन्तान भइहाले । यिनीहरूलाई पनि पाल्नुपर्‍यो र शिक्षा–दीक्षा पनि राम्रै दिनुपर्‍यो । समाजमा चलिआएको रीतिरिवाज पनि मान्नै पर्‍यो । अझ त्यसैमाथि पनि बुबाआमा हुनुहुन्छ । यहाँ केही काम पनि पाइन्न । पाइहाले पनि पैसै हुन्न ।’ १८ वर्षअघिको श्रीमान्को यो पत्रको अंश हेर्दै गंगा भक्कानिन्छिन् । सँगै जिउँला मरौंला भनेर २०४६ सालमा बिहे गरेकी गंगाले श्रीमान्सँगै बस्नु त परैको कुरा, बोली सुन्नसमेत पाएकी छैनन् । काखमा तीन महिनाकी कान्छी छोरी छाडेर श्रीमान् कृष्ण बिदेसिएका थिए । एक/दुई वर्षमा फर्केर राम्रो घरबार बसाल्ने उद्देश्यअनुरूप श्रीमान् विदेश गएको गंगा बताउँछिन् । ‘उहाँले काखमा छाडेर गएकी कान्छी छोरी पनि १८ वर्ष पुगिसकी तर उहाँको अत्तोपत्तो छैन,’ उनले भनिन्, ‘जति वर्ष भए पनि म उहाँकै प्रतीक्षामा छु ।’
परराष्ट्रविद्हरुले छिमेकी राष्ट्र भारतमा भारतीय जनता पार्टीका नेता नरेन्द्र मोदी सरकारमा आउँदैमा नेपाललाई हेर्ने नीतिमा परिवर्तन नहुने दावी गरेका छन । रिपोर्टर्स क्लब नेपालमा आयोजित साक्षात्कारमा उनीहरुले भारतीय जनता पार्टीकै नेता अटलविहारी वाजपेयी प्रधानमन्त्री हुँदा देखि अहिलेसम्म जुन सुकै सरकार आए पनि नेपाल नीतिमा परिवर्तन नभएको उदाहरण प्रस्तुत गर्दै मोदी आउँदा समेत खासै परिवर्तन नहुने बताए । भारतको विदेश नीति सबै दलको सहमतिमा संस्थागत ढंगले विकास हुने उनीहरुको भनाइ थियो । परराष्ट्रविद् भेषबहादुर थापाले नरेन्द्र मोदी ब्यक्तिको नेतृत्वमा पार्टी चुनावमा उठेर विजय हासिल गरेकोले नेपालमा पनि यसो होला र उसो होला भनेर आशंका मात्र ब्यक्त गरिएको दावी गर्दै भारतको विदेश नीतिमा ठोस परिवर्तन नहुने बताए । उनले लिबरल ईकोनोमिको नीति लिएर अघि बढिरहेको भारतको नेपालमा सुरक्षाको चासो रहने उल्लेख गरे । नेपालले पनि भारतको लिवर अर्थनीतिबाट फाईदा लिन सक्नु पर्ने उनको भनाइ छ । अर्का परराष्ट्रविद् जयराज आचार्यले भारतमा सरकार परिवर्तन हुँदैमा नेपालमा ठूलो परिवर्तन नहुने दावी गरे । आचार्यले अटल विहारी बाजपेयी प्रधानमन्त्री हुँदाकै नीति अहिलेसम्म कायम रहँदै आएकोले अहिले पनि परिवर्तन नहुने स्पष्ट पारे । डा. शम्भुराम सिंखडाले विजयसँगै मोदीले आफ्नो विजयलाई भिक्टरी अफ ईण्डिया र फेस्टिवल अफ डेमोक्रेसि भनि सन्देश ट्वीट गरेकोले नेपाललाई हेर्ने नीतिमा नयाँ कुनै परिवर्तन हुन नसक्ने सम्भावना रहेको औल्याए । दुर्गेशमान सिंहले नरेन्द्र मोदीले पार्टी भन्दा माथि उठेर आर्थिक विकासको एजेण्डा लिएर हिडेकोले विदेश नीति भन्दा पनि आर्थिक विषयमा केही परिवर्तन आउन सक्ने आकलन गर्दै मोदीको लिबरल आर्थिक नीतिबाट नेपालले फाईदा लिन सक्नु पर्ने बताए । राजन भट्टराईले नेपाल र भारतवीचको सम्बन्ध अत्यन्तै घनिष्ठ भएकोले नेतृत्व परिवर्तन हुँदैमा पुरै परिवर्तन नहुने बताए ।
कम विद्युत खपत हुने सीएफएल चिमले मानव स्वास्थ्यमा हानी पुर्‍याउने गरेको पाइएको छ । सीएफल चिमले विद्युत्त खपत कम गर्ने भए पनि लामो समयसम्म यसको प्रयोगले स्नायुप्रणाली कमजोर पार्नुकासाथै क्यान्सर समेत हुनसक्ने रेडियोलोजिस्ट तथा वैज्ञानिकहरुले बताएको खबर आजको गोरखापत्रमा छापिएको छ। सुत्ने कोठामा सिरानीमाथि यसको लामो समयसम्मको प्रयोगले मष्तिष्क क्यानसरसमेत हुन सक्ने रेडियोजोलिष्ट तथा वैज्ञानिकहरुको दाबी गरेका छन् । वैज्ञानिकहरुका अनुसार उर्जा बचाउने चिममा ‘कार्सिनोजेनिक’ हुन्छ, जसले मानिसमा क्यान्सरजस्ता रोग उत्पन्न गर्न मद्दत गर्छ । यो चिम बाल्नेबित्तिकै क्यान्सर उत्पन्न गर्ने विकिरण बाहिर आउन थाल्छ । यस्ता चिमको प्रयोग राम्रोसाग हावा ओहोरदोहोर गर्ने ठाउामा गर्नुपर्छ भने सकेसम टाउको नजिक राख्नुहुादैन। इजरायलको हाएफा विश्वविद्यालयका जीवविज्ञानका प्राध्यापक अब्राहम हाइमले प्रकाशित गरेको प्रतिवेदनमा लामो समय सीएफएल चिमको प्रयोगले स्तन क्यान्सर हुनसक्ने औंलाइएको छ। वीर अस्पतालका रेडियोलोजिस्त डा.मुकुन्दराज पन्थीले सीएफएल चिममा प्राणीजगत्का लागि हानिकारक सिद्द भइसकेका पारो (मर्करी) प्रयोग हुने र यसको प्रयोग हानिकारक बन्दै गएको बताए।
मधेसी जनअधिकार फोरम नेपाल(लोकतान्त्रिक) बाट सिरहा क्षेत्र नं ४ का उम्मेदवार शत्रुघ्नप्रसाद सिंहमाथि बुधबार राति आक्रमण भएको छ । बक्रईदका अवसरमा बलकवा–४मा क्षेत्र नं ५ का उम्मेदवार जाबेद खाँको घरमा शुभकामना आदानप्रदान गर्न पुगेका बेला सिंहलगायत फोरम नेता तथा कार्यकर्तामाथि आक्रमण भएको हो । आक्रमणबाट उम्मेदवार सिंहले चढेको बा८च १७९२ र कार्यकर्ता चढेको बा३च ८८३७ नंको गाडी तोडफोड भएको जिल्ला प्रहरी कार्यालय सिरहाले जनाएको छ । पूर्वराज्यमन्त्रीसमेत रहेका सिंहको गाडीबाट आक्रमणकारीले एक लाख रुपैँया, पर्चा, पम्प्लेट र पार्टीका झन्डा लुटेर लगेको बताइएको छ । फोरम (लोकतान्त्रिक)बाट क्षेत्र नं ५ का उम्मेदवार रहेका जाबेदको घरमा समेत तोडफोड गरिएको प्रहरीले जनाएको छ । राति ८ बजेदेखि एक घन्टासम्म फोरम (लोकतान्त्रिक)का उम्मेदवार जाबेदका घरमा आक्रमणकारीले ढुङ्गामुढा गरेका थिए । आक्रमणबाट बच्न उम्मेदवार जाबेदको घरमा लुके पनि ढोका र झ्याल फोरेर आफूलाई मार्न खोजिएको उम्मेदवार सिंहले बताए । 'शुभकामना आदानप्रदान गर्न बलकवा जाँदा गोलबजार प्रहरीलाई जानकारी गराएको थिएँ', उम्मेदवार सिंहले भने, 'तर पनि सुरक्षाकर्मीले गम्भीर रुपमा लिएनन्, आक्रमण भएका बेला पनि एसपीलाई फोन गर्दा अहिले राति भएकाले सुरक्षा दिन नसक्ने प्रतिक्रिया दिनुभयो ।' नेपाली काँग्रेस क्षेत्र नं ५ का सभापति पद त्यागेर फोरम (लोकतान्त्रिक)मा प्रवेश गर्नुभएका चन्द्रदेव यादव पनि आक्रमण भएका बेला उम्मेदवार सिंहसँगै थिए । चन्द्रदेवले भने, “म काँग्रेस छाडेर फोरम (लोकतान्त्रिक)मा गएपछि काँग्रेस कार्यकर्ताले आक्रमण गरेका हुन् । ” प्रमुख जिल्ला अधिकारी अनिलकुमार ठाकुरले आक्रमणबारे थाहा पाउनेबित्तिकै सुरक्षाकर्मी परिचालन गरिएको बताए । उनले भने, “रातिको समय भएकाले सुरक्षा दिन अप्ठ्यारो भयो, घटनाबारे अनुसन्धान हुँदैछ ।” रासस
क्यान्सरग्रस्त डा. चित्रप्रसाद वाग्लेको उपचारमा सहयोग गर्न धेरै सहृदयीहरूले चासो देखाएका छन् । कान्तिपुरका दिल्लीस्थित संवाददाता देवेन्द्र भट्टराईको पहलमा डा. वाग्ले सहयोग अभियान चलिरहेको छ । डा. वाग्ले र उनकी पत्नी पूजा पराजुलीको राष्ट्रिय वाणिज्य बैंकमा रहेको खातामा रकम जम्मा गरी उनलाई सहयोग गर्न सकिन्छ । डा. वाग्ले दम्पतीका नाममा मनी ट्रान्सफर गरेरसमेत पैसा पठाउन सकिन्छ । वाणिज्य बैंकका नेपालभरिका शाखा कार्यालयमा रकम जम्मा गरेर पनि उनको उपचारमा सहयोग पुर्‍याउन सकिन्छ । उनको खाता विवरण यस्तो छः डा. चित्रप्रसाद वाग्ले र पूजा पराजुली राष्ट्रिय वाणिज्य बैंक, भोटाहिटी वचत खाता नम्बर १३६००३००५११० विदेशबाट सहयोग गर्न चाहनेहरूका लागि राष्ट्रिय वाणिज्य बैंकको स्विफ्ट कोड RBBANPKA हो । समाचारका लागि तल क्लिक गर्नुहोस् ।
विवाहमा प्रायः दुलहा अन्माएर दुलहीको घर लिएर जाने चलन छ। रामेछापमा मंगलबार भएको एउटा विवाहमा भने फरक दृश्य देखियो। महिनौअघि श्रीमान-श्रीमती भउर बसेको जोडी दुलाहाको घरबाट एकैसाथ अन्मिएर दुलहीको घरमा पुगे। आजको कान्तिपुरमा खबर छ। अघि-अघि पञ्चेबाजा, त्यसपछि लोकन्ती अनि दुलाहा-दुलही र ७० जना जन्तीको लस्कर बेहुली पक्षको घरमा पुगेको थियो। जहाँ दुलही निकालीरहनु पर्दैनथ्यो। दुलाहा-दुलही सरासर गएर जग्गेमा बसे अनि दुलहीका बाबुले उनीहरुको स्वयम्वरदेखि सबै कर्मकाण्ड गरिदिए। नेपाली सेनामा कार्यरत मन्थली ९ का पुष्कर भुजेल दुलाहा थिए। अनि उनले झन्डै ६ महिनाअघि सल्लाहले सँगै राखेकी तिल्पुङ गाविस ढ्याङ्ग्रेकी मञ्जु भुजेल दुलहीको पहिरनमा सजिएकी थिइन्। महिनौदेखि बुहारीको नातामा घरमै रहेकी मञ्जुलाई सासुले बेहुलीको घुम्टो ओढाइदिएकी थिइन्। 'भयो अब, राम्री देखिएकी छौ,' सासुले बुहारीलाई अन्माउने बेलामा यस्तो ठट्टा गरिन्। 'लु अब दुलाहालाई दही खुवाएर साइतको बिदा गरौ,' छरछिमेकले त्यसोभन्दा दुलहीले पुलुक्क हेरिन्, उनले भने दही भेटीनन्। बेलुका फर्कदा घर भित्र पस्ने साइतको दही चाँही पाइन्। विधिपुर्वक दही खुवाएर बुहारीलाई तीनै सासुले भित्र्याइन्, जसले बिहान अन्माएकी पनि थिइन्। बुहारी भित्र्याउने काम सकेपछि गाउँभरीका छिमेकीले बुहारीको मुख पनि हेरेका थिए। 'यस्तो विवाह यसअघि कहिलै देखेको थिएन,' जन्तीहरु आपसमा भन्दै थिए। आफ्नो गाउँमा परिचित भइसकेकीलाई लिएर बेहुली पक्षको घर पुग्ने जन्तीले खानपिन र नाचगान गरेर दिन कटाए।
संविधानसभा मिति नजिकिँदै गर्दा १३ महिनाअघि फुटेका एकिकृत माओवादी र नेकपा–माओवादी फेरि नजिक हुन थालेका छन् । चुनाव बहिस्कार गर्ने निर्णयका कारण माओवादी अप्ठेरोमा परेको र एमाओवादीलाई पनि चुनाव जित्न सहयोग चाहिएकोले दुबै पक्षबिच एकता हुने सम्भाबना बढेको आजको अन्नपूर्णमा खबर छ । एमाओवादी अध्यक्ष पुष्पकमल दाहाल प्रचण्डले मंगलवार ललितपुरको खन्ना गार्मेन्टमा कार्यकर्तालाई प्रशिक्षण दिँदै नेकपा–माओवादीका सबै नेता कार्यकर्तालाई फर्काउने प्रयास भैरहेको र फर्कने सम्भावना पनि रहेको बताए । पार्टी फुटेको मौका पारी शान्ति सम्झौताअघिका घटना उछालेर दुबै पक्षका नेतालाई फसाउने षड्यण्त्र भैरहेको महसुस माओवादी नेतृत्वले गर्न थालेको छ । बुधबार बिहान धरान पुगेका माओवादी सचिब नेत्रबिक्रम चन्दले भने,‘माओवादी फुटेको मौका पारी एमाले–कांग्रेसले शान्ति सम्झौताअघिका घट्ना उठाएर दुख दिने कोसिस गरिरहेका छन् । हामी फुट्यौं भनेर खुशी नहोउ,तिमिहरुको टाउकोमा चिसो पानी खन्याउन आउँछौ । हाम्रो नेतृत्वमा सबै कम्यूनिष्ट एकढिक्का हुन सक्छौ ।’ चन्दले केही दिनअघि आकस्मीक चिन भ्रमण गरेका थिए । पार्टी फुटेपछि दुबै माओवादीलाई मान्यता दिएको चिनले पार्टी एकिकरण गरेर जान सुझाब दिँदै आएको दुबै पक्षका नेताले अनौपचारिक रुपमा बताउँदै आएका छन् । मधेसी जनअधिकार फोरम र संघिय समाजवादी पार्टी पनि संबिधानसभाको निर्वाचनमा भाग लिने निष्कर्षमा पुगेपछि माओवादीमाथि राष्ट्रिय–अन्तराष्ट्रिय दबाब बढेको हो । प्रचण्डले खन्ना गार्मेन्टमा भनेका थिए,‘हामी चाहान्छौं,उहाँहरु आउनुहोस’,हामी मिलेर चुनावमा जाउ,फेरि यो देशको नेतृत्व लिएर जाउँ भन्ने हो । उहाँहरु फर्कने सम्भावना छ । हामीले त्यही चाहेका छौ,त्यही बल गरिरहेका छौं,उहाँहरुलाई राहत चाहिएको छ ,राहत दिनुपर्छ ।’ प्रशिक्षण्मा दाहालले बैद्य पक्षसँग आफ्नो कुरा चलिराखेको बताएका थिए । माओवादीका नेताहरुले आपूलाई गराएको जानकारी दाहालले कार्यकर्तालाई सुनाए,' त्यहाँभित्रका केन्द्रीय समितिका साथीहरुले भनेका छन् अब हाकी अघि जान सक्दैनौ । या त विखण्डनतिर जान्छ या त तुरुन्तै चुनावमा आउने निर्णय हुन्छ । एमाओवादीसँग एकता गरेर जाने भन्ने हुन्छ ।'
'नेपाली काँग्रेसका नेता अर्जुननरसिंह केसीले नेतामुखीभन्दा जनतामुखी नेतालाई आगामी संविधानसभाको निर्वाचनमा उम्मेदवार बनाउनुपर्ने बताएका छन्। प्रेस युनियन चितवन शाखाले आज बिहान भरतपुरमा आयोजना गरेको पत्रकार भेटघाट कार्यक्रममा बोल्दै नेता केसीले जनताको वरिपरिमात्र घुम्ने नेता उम्मेदवार जनप्रिय नहुने र जनप्रिय नभएको नेताले चुनाव जित्न नसक्ने बताएका हुन्। मङ्सिर ४ गते हुने संविधानसभा निर्वाचनको विकल्प नभएको बताउँदै उनले निर्वाचनको वातावरण बनाउन सबै दलसँग आग्रह गरेका थिए। हिजोमात्रै नेकपा–माओवादीसहित ३२ दलसँग वार्ता असफल भएको तर्फ इङ्गित गर्दै नेता केसीले असन्तुष्ट दलहरूका लागि वार्ताको ढोका भने बन्द नभएको बताए। आगामी मङ्सिर ४ गतेका लागि तोकिएको निर्वाचनको मिति सार्ने तथा मन्त्रिपरिषद् अध्यक्ष खिलराज रेग्मी नेतृत्वको सरकार परिवर्तनबाहेक जुनसुकै विषयमा पनि प्रमुख दलहरू लचिलो हुन तयार रहेको उनले बताए। रासस
महोत्तरी जिल्लामा बाल अधिकार हनन्का घटनामा बृद्धि भएको भन्दै सरोकारवालाहरुले चिन्ता ब्यक्त गरेका छन्। अनौपचारिक क्षेत्र सेवा केन्द्र(ईन्सेक) ले सोमवार सदरमुकाम जलेश्वरमा प्रतिबेदन सार्वजनिक गर्दै जिल्लामा बालअधिकार हनन्को घटनमा बृद्धि भएको कार्यक्रममा सो चिन्ता ब्यक्त गरेका हुन्। इन्सेकले तयार पारेको सन् २०१३ को वार्षिक प्रतिवेदनमा अन्य अधिकारभन्दा बाल अधिकार हनन्का घटना अत्याधिक बढेको पाइएकाले चिन्ताको विषय भएको वताउँदै नेपाल पत्रकार महासंघ महोत्तरीका अध्यक्ष हरिप्रसाद मण्डलले यसमा सरोकार बालाहरु गम्भीर हुनु पर्ने बताए । त्यस्तै प्रेस स्वतन्त्रता सेनानी कुम्हरकान्त झाले यो प्रतिवेदनले बालिका बलात्कारको घटना बढेको देखाएकाले मान्छेमा अब राक्षसी प्रबृति बढन थालेको टिप्पणी गरे । मधेसी पत्रकार समाजका केन्द्रिय उपाध्यक्ष दशरथ भण्डारीले हत्या, अपहरण, गोली हानेर घाइते हुनेजस्ता घटना नरोकिएको, महिला र बालबालिका असुरक्षित रहेको कुरा प्रतिवेदनले देखाएकाले सरोकारवालाको ध्यान त्यसतर्फ जानुपर्ने बताए । वर्षको वार्षिक प्रतिवेदनमा जिल्लामा सन् २०१३ मा विभिन्न सशस्त्र समूह र अज्ञातबाट हत्याका घटना –३, गोली लागेर घाइते भएका घटना –३, अपहरणका घटना – ५, भएको देखाएको छ। त्यस्तै बाल अधिकार हननका घटनामा बालबालिकाको हत्याको घटना –२, बालिका बलात्कारको घटना –१२, बालिका अपहरणका घटना –१ ब्ालबिबाहको घटना –२ अभिलेखिकरण गरिएको ईन्सेक प्रतिनिधी ईश्वरी काफ्लेले जानकारी दिए । महिला अधिकार हनन्का घटनामा, बलात्कारका घटना –१ र बहुबिबाहका घटना –१ रहेको जनाइएको छ। काफ्लेद्वारा प्रस्तुत प्रतिवेदनमा जिल्ला प्रहरी कार्यालय अन्तर्गतको महिला सेलमा सन् २०१३ मा ९६ ओटा महिला विरुद्धका घरेलु हिंसाका घटना दर्ता भएकामा कुटपिट गरी घरनिकाला गरेका घटना –४५, खानलाउन नदिएको –३२, बिबाह दर्ता तथा नागरिकता नबनाइ दिएको घटना –११ र अर्को श्रीमती ल्याएर हेला गरेको घटना ८ ओटामा सबै मिलापत्रद्वारा छिनोफनो गरिएको उल्लेख छ।
राष्ट्रिय प्रजातन्त्र पार्टी नेपालका अध्यक्ष कमल थापाले नेपालका अधिकांश सञ्चार माध्यमले जनतालाई बैकल्पिक सूचना नदिएर अन्याय गरेको आरोप लगाएका छन् । चुनाव प्रचारको सिलशिलामा पोखरा आइपुगेका थापाले सञ्चार माध्यमले ठुला दलहरुको मात्र सचार सम्प्रेषण गरेको बताए । “ठुला दलहरुका असफल बिचारलाई मात्र प्राथमिकता दिने गरिएको छ ।’ थापाले भने–“राप्रपा नेपालको बिचार ठुला दलको बिकल्प हो तर यही बिचार जनता समक्ष पु¥याईदैन ।’ अध्यक्ष थापाले मंसिर ४ मा हुने संविधान सभा निर्बाचनमा नेपाली सेना परिचालन विगत कै निरन्तरता भएको बताए । ०६४ साल भन्दा अघिको निर्बाचनमा पनि नेपाली सेना परिचालन गरिन्थ्यो भन्दै थापाले अहिले सेना परिचालन गरियो भनेर अतिरन्जित गर्न खोजिएको दावी गरे । देशलाई हिन्दु राज्य बनाउने र राजतन्त्र फर्काउने नारा लिएर अध्यक्ष थापाले मेची–महाकाली राष्ट्रिय एकता यात्रामा निस्किएका छन् । एकता यात्राका क्रममा पोखरा आएका थापा आजै स्याङ्जा, पाल्पा हुँदै बुटबल हिडेका छन् । मेची महाकाली एकता यात्राका क्रममा २३ जिल्लाको एक सय भन्दा बढी स्थानमा सभा गर्ने कार्यक्रम छ । बसमा यात्रा गरिरहेका उनी यात्रा पुरा गरी कार्तिक १४ गते काठमाण्डौं फर्किने कार्यक्रम छ ।
सर्लाहीको क्षेत्र नम्बर ६मा नेपाली कांग्रेसका उम्मेदवार अमरेश सिंहले बुथ कब्जा गराएका छन् । उनको घर नजिकै बलरा गाविसको वार्ड नम्बर ५,६, ७ वडाको मतदान केन्द्र रहेको रिजविया मुस्लिम मदरसा मतदान केन्द्र र वडा न ८ र ९ को मतदान केन्द्र रहेको प्रावि जब्दीमा सिंहका समर्थकहरुले मतदान हुनु अगावै मदतान स्थल कब्जामा लिएर आफ्ना बाहेक अन्य दलका समर्थकलाई प्रवेश गर्न नदिएर मतदान सुरु हुनासाथ मतदाताहरुलाई मतदान केन्द्रमा प्रवेश गर्न नदिई आफै आफूखुसी मत हालेको विपक्षीहरुको आरोप लगाएका छन् । यसैबीच आफ्नो नामको मत अरुले खसालेको भन्दै स्थानीय मतदाताहरुले सरकारले दिएको परिचय पत्रको कुनै काम नभएको बताएका छन् । उनीहरुले पुनः मतदानको माग पनि गरेका छन् । तराई मधेस लोकतान्त्रिक पार्टीका अध्यक्ष महन्थ ठाकुर उम्मेदवार रहेको क्षेत्रमा उनका प्रतिनिधी केदारनन्दन चौधरीले तमालोपकाको पोलिङ एजेन्टलाई भगाएर बुथ कब्जा गरेको आरो लगाए । तराई मधेस सदभावना पार्टीबाट उम्मेदवार शिवपुजन रायले पनि दुई वटा बुथमा कांग्रेसले कब्जा गरेको आरोप लगाएका छन् ।
महानगरीय ट्राफिक प्रहरी महाशाखाले नियम उल्लंघन गर्ने काभ्रेका सभासद्लाई कारबाहीबिनै छाडेको छ। सवारी चलाइरहेका बेला फोनमा कुरा गरेको भन्दै सभासद्श्रेष्ठलाई आइतबार ट्राफिक प्रहरीले लाइसेन्स, बिलबुक माग्दा सभासद कञ्चनचन्द्र बादे श्रेष्ठले सडकमै गाडी छाडेको खबर आजको कान्तिपुरमा छापिएको छ। काभ्रे क्षेत्र नम्बर ३ बाट निर्वाचित बादे बनेपाबाट काठमाडौं आउँदै गर्दा भक्तपुरको जगाती चेकपोष्टमा उनी चढेको बा८च ३८१ नम्बरको प्राइभेट गाडी छाडेर हिडेका हुन् । नियम उल्लंघन गर्ने चालकलाई कारबाही गर्नु पर्नेमा महाशाखाले बादे पूहुचमा भएकै कारण त्यतिकै छाडेको हो। कारबाहीको लागि कागजत्रप माग्दा छैन भनेर दिनु भएनछ । त्यसपछि साइड लगाउन भन्दा गाडी छाडेर हिडनु भएछ' महाशाखाका प्रवक्ता बसन्त पन्तले भने। जगातीमा छाडेको गाडी ट्राफिक प्रहरीले नै महाशाखा -बग्गीखाना) मा पुर्‍याइदिएका थिए। महाशाखाबाट बादेले जरिवाना समेत नतिरी गाडी लगे । पाँच महिनाअघि महाराजन्जमा सिट बेलट नबाधेको भन्दै ट्राफिकले उनको लाइसेन्स लिएको थियो। सडकमा ट्राफिकले लाइसेन्स माग गरेमा २४ घण्टे पुर्जी देखाएर हिडने गरेका थिए। जुन ठाउँमा गल्ती गरेको हो, त्यहीबाट कारबाही गर्नु पर्नेमा शक्तिको आधारमा भनसुन गरेर बग्गीखानामा गाडी ल्याउन लगाएको थियो । 'गल्ती गर्ने, बिलबुक लाइसेन्स माग्दा नदिने ? बेइज्जत हुने भएपछि गाडी छाडेर गएपछि भनसुन गरेपछि उसले भनेकै ठाउँमा लैजानुपर्ने कस्तो नियम आयो ?' महाशाखाका एक उच्च प्रहरी अधिकारीले भने- 'कानुन सबैलाई समान हुन्छ । सभाषद्ले गल्ती गरेपनि कारबाही नगरी छुट दिनु हुँदैन ।' घटनाको छानविन गर्ने भन्दै डीएसपी सुमन तिमल्सिनाको संयोजकत्वमा समिति बनाएको महाशाखा प्रमुख डीआइजी केशव अधिकारीले बताए । 'छानविनबाट सभाषदो गल्ती छ/छैन ? पत्ता लागेपछि यति गल्ती गरेको भए कारबाही हुन्छ,' उनले भने- 'गल्ती गर्ने कसैलाई छुट हुँदैन ।' बादेले आफूले गाडी चलाउँदा मोवाइलमा कुरा गरेको स्वीकार गरिसकेका छन् । नियम उलंघन गरेको स्पष्ट हुँदा पनि शक्तिमा भएको व्यक्तिलाई कारबाही नहुँदा सडकमा खटिने ट्राफिक प्रहरीको समेत मनोबल गिर्ने र सर्वसाधरणले पनि ट्राफिकको काम माथि प्रश्न उठाउने भन्दै महाशाखाका प्रहरी अधिकारीहरु रुष्ट बनेका छन् । कारबाही गर्नुपर्ने व्यक्तिको गाडी उनले भनेकै ठाउमा ल्याउनु नै गलत भएको टिप्पणी हुन थालेको छ । सभाषद् बादेले आफ्नो बिलबुक र लाइसेन्स बग्गीखानामा रहेको प्रमाण '२४ घण्टे पूर्जी' ट्राफिक प्रहरीलाई देखाउँदा पनि नमानेपछि गाडी छाडेर हिडेको बताए । आफूले फोनमा कुरा गरेको देखेपछि ट्राफिकले रोकेको उनले बताए । आफनो लाइसेन्स, बिलबुक ट्राफिक कार्यालयमा रहेको प्रमाण्ा देखाए पनि ट्राफिक प्रहरीले गाडीको साूचो थुतेको उनको आरोप छ । 'सभाषदो लोगो लगाएको देख्दा देख्दै गाडीको साूचो थुतेर बिलबुक र लाइसेन्स मागेर मलाई मुख छाडन थाल्यो,' उनले भने,'गाडीको साचो लुटेपछि ए भाई मेरो कुरा त सुन भने तर, एकहोरो भएपछि मेरो गाडी छाडेर साथीको गाडी काठमाडौं आए ।'
नेपाली कांग्रेसका बरिष्ठ नेता शेरबहादुर देउवाले आन्तरिक छलफलका लागि बोलाएको बैठक शुक्रबार २ बजे उनकै निवास बुढानिलकण्ठमा शुरु हुँदैछ। पार्टी संसदीय दलको नेता चयनका विषयमा सभापति सुशील कोइराला र उपसभापति रामचन्द्र पौडेल समेतले दावी गरीरहेका बेला नेता देउवाले आफ्नो पक्षमा रहका केन्द्रीय सदस्य तथा राजधानीमा उपलब्ध कतिपय नबनिर्वाचित सभासदहरुसँग छलफल गरि आन्तरिक रणनीति तय गर्न बैठक डाकेका हुन। देउवानिकट एक केन्द्रीय सदस्यले सेतोपाटीलाई दिएको जानकारी अनुसार बैठक उनकै निवासमा अपरान्ह २ बजेबाट शुरु हुदैछ। बैठकमा देउवाले पार्टी संसदीय दलको नेता चयन प्रक्रियामा आफ्नो उम्मेदवारी प्रस्तुत गर्ने कि सभापति कोइराला वा पौडेलसँग सहमति गरेर उनीहरुमध्ये कुनै एकलाई सहयोग गर्ने भन्ने विषयमा राय सुझाव लिनेछन। यसअघि सभापति कोइराला र उपसभापति पौडेलसँग संसदीय दलको नेता तथा आगामी सरकारको नेतृत्व आफूलाई दिन वा पार्टीको कार्यबाहक सभापतिको जिम्मेवारी दिन माग गरिरहेका छन। बिहिबार मात्रै देउवा र पौडेलसँगको बार्ता विनानिश्कर्ष टुंगिएपछि सभापति कोइरालाले संसदीय दलको नेता चयन प्रक्रिया विधानसम्मत ढंगले निर्वाचन समिति गठन गरी अगाडी बढाउन माघ ४ गतेका लागि केन्द्रीय समिति बैठक डाकेका थिए।
रौतहट जिल्लामा खोलिएका दर्जनौँ प्राथमिक विद्यालय कागजमा मात्रै सञ्चालनमा रहेको पाइएको छ। विसं.२०६४ यता नेपाल सरकारले सबै बालबालिका सहजरूपमा शिक्षा हासिल गर्न पाउने उद्देश्यका साथ विद्यालय खोल्ने नीति ल्याएको थियो। कागजमै सीमित रहेका झोले विद्यालयहरूबारे अख्तियार दुरुपयोग अनुसन्धान आयोगमा उजुरी परेपछि आयोगबाट सहसचिवको नेतृत्वमा आएको टोलीले जिल्लामा रहेका सम्पूर्ण विद्यालयको अनुगमन गरी जिल्ला शिक्षा कार्यालयबाट कागजपत्र नियन्त्रणमा लिइसकेको छ। टोलीले अनुगमन गरी फर्किसकेपछि सामुदायिक प्राथमिक विद्यालयहरू सञ्चालन गर्न स्वीकृत लिएका विद्यालय व्यवस्थापन तथा त्यससँग सरोकार राख्ने व्यक्तिहरू प्रमाण जुटाउन व्यस्त रहेका छन्। जिल्लाका अधिकांश झोले विद्यालयले धमाधम विद्यालय निर्माण कार्य सुरु गर्न थालेका छन्। स्वीकृति लिएका २२० सामुदायिक प्राथमिक विद्यालयमध्ये अधिकांश कागजमा मात्रै सीमित रहेको पाइएको थियो। जिल्ला शिक्षा कार्यालयले सयभन्दा बढी त्यस्ता विद्यालयको खाता रोक्का गरेको जनाएको छ। रासस
बर्दियामा गुडिरहेको बसको ढोकाबाट खस्दा एकजनाको ज्यान गएको छ। राजापुरबाट गुलरियातर्फ आउँदै गरेको भे १ ख ७३४ नम्बरको बसको ढोकाबाट खस्दा पछाडिको चक्काले किचेर बाँके, बागेश्वरी २, खजुराका गाडी मालिक ६१ वर्षीय नरबहादुर केसीको ज्यान गएको जिल्ला प्रहरी कार्यालय बर्दियाले जनाएको छ। दौलतपुर–९,स्थित बसले किचेर गम्भीर घाईते भएका केसीलाई उपचारका लागि जिल्ला अस्पताल गुलरिया ल्याउँदै गर्दा बिच बाटोमै ज्यान गएको प्रहरीले जनाएको छ। बस र चालकलाई भने प्रहरीले नियन्त्रणमा लिएको छ। मृतक केसीको शब पोष्टमार्टम गरी परिवारको जिम्मा लगाईएको प्रहरीले जनाएको छ।
राजधानीमा सञ्चालित १९ ओटा ट्राभल्स एजेन्सीले अवैध रूपमा मानिस विदेश पठाएर म्यानपावर कम्पनीले गर्ने काम गरिरहेको तथ्य फेला परेको छ । गोप्य सूचनाका आधारमा पर्यटन उद्योग महाशाखाले गरेको आकस्मिक अनुगमनमा सो तथ्य फेला परेको हो । ट्राभल्स ऐजेन्सीको बोर्ड टाँगेर दर्तासमेत नगरी अवैध रूपमा म्यानपावरको काम गरिरहेको अनुगमनमा पाइएको आजको राजधानीमा खबर छ । पर्यटन उद्योग महाशासाका प्रमुख एवं सहसचिव पूर्णचन्द्र भट्टराईले राजधानीमा रहेका केही टुर एन्ड ट्राभल्स कम्पनी दर्ता नै नगरी व्यवसाय सञ्चालन गर्दै आएको र ट्राभल्स सञ्चालनको इजाजत लिएर म्यानपावरको काम गरिरहेको उजुरी आएपछि अनुगमन गर्दा १९ ओटाले दर्ता नै नगरी व्यवसाय सञ्चालन गरिरहेको पाइएको बताए । उनले कुल ६२ ओटा ट्राभल्स एजेन्सीमा लगातार तीन दिनसम्म गरेको अनुगमनका क्रममा १९ ओटाले इजाजत नै नलिई कारोबार सञ्चालन गरेको भेटिएको बताए । अनुगमनका क्रममा कतिपय एजेन्सीमा पासपोर्टसमेत फेला परेको भट्टराईले जानकारी दिए । उनले पहिलो चरणमा अनुगमन गर्दा अवैध रूपमा कारोबारमा संलग्न भेटिएका ट्राभल्स एजेन्सीमाथि कानुनी कारबाहीको प्रक्रिया अघि बढाएको जानकारी दिए । छापा मार्ने क्रममा अवैध भेटिएमध्ये १२ ओटालाई तत्काल सम्पर्क राख्न पत्राचार गरेको र तीनओटालाई स्पष्टीकरण सोधिएको भट्टराईको भनाइ छ । उनले अन्यले भने अझैसम्म अटेर गरी पत्र बुझ्न नआएको र केहीलाई स्पष्टीकरण सोध्न बाँकी रहेको बताए । अवैध ढंगले ट्राभल्स एजेन्सी चलाउनेको शंकास्पद सूचीको आधारमा निरीक्षण गरिएको बताउँदै भट्टराईले भने, ‘कुनै पनि अवैद्यानिक ढंगले काम गर्ने ट्राभल्स एजेन्सी हाम्रो नजरबाट बच्न सक्दैनन् ।’ उनले यस्ता कार्यमा संलग्नलाई २० हजार जरिवाना, कारोबार नै खारेज गर्ने र अन्य किसिमका अधिकतम कारबाही गरिने बताए । दर्ता नै नगरी हवाई टिकट बिक्री र अन्य कारोबार गरिरहेको पाइएकाले ती कम्पनीहरूमाथि कडा कारबाही हुने जानकारी दिएको छ । महाशाखाले पहिलो पटक थालेको अनुगमनका क्रममा त्रिभुवन अन्तर्राष्ट्रिय विमानस्थलनजिकैको सिनामंगल र ठमेल क्षेत्रमा अवैध रूपमा सञ्चालिन विभिन्न १७ ओटा ट्राभल्स एजेन्सी कारबाहीको फन्दामा परेका हुन् । महाशाखाले गत सोमबारदेखि बिहीबारसम्म लगातार तीन दिन गरेको अनुगमनका क्रममा सिनामंगलस्थित बीबीसी वल्र्ड ट्राभल्स एन्ड टुर्स प्रालि, सम्बिसन ट्राभल्स एन्ड टुर्स, भिसा ट्राभल्स एन्ड टुर्स, सर्लाही ट्राभल्स एन्ड टुर्स, हिसी ट्राभल्स एन्ड टुर्स र रुमरु टुर्स एन्ड ट्राभल्सले दर्ता नै नगरी सञ्चालन गरिएको पाइएको हो । यस्तै, घुमफिर इन्टरनेसनल ट्राभल्स एन्ड टुर्स, होलिडे प्लानर्स टुर एन्ड ट्राभल्स, एपेक्स टुर्स एन्ड ट्राभल्स, लायन टुर्स एन्ड ट्राभल्स, सुपर प्यासन टुर्स एन्ड ट्राभल्स र डीबी ट्राभल्स एन्ड टुर्स प्रालि दर्ता नै नगरी सञ्चालन भएको भेटिएको छ ।यसैगरी, ठमेल र ज्याठा क्षेत्रको अनुगमनको क्रममा हिमालयन यती ट्राभल्स एन्ड टुर्स प्रालि, फ्रेन्स हिमालयन ट्राभल्स एन्ड टुर्स, वेस्ट ट्रिप ट्राभल्स एन्ड टुर्स, गुडविल ट्राभल्स एन्ड टुर्स र माउन्टेन ट्वाचे ट्राभल्स एन्ड टुर्स प्रालि अवैध रूपमा सञ्चालित भइरहेको फेला परेको छ । अनुगमनका क्रममा भेटिएका अवैध कारोबारमा संलग्न ट्राभल्स एजेन्सीहरूलाई कडा कारबाही हुने महाशाखाले जनाएको छ । महाशाखाका अनुसार अहिलेसम्म मुलुकभर करिब २ हजार २ सय ९ ओटा ट्राभल्स एजेन्सी दर्ता भएका छन् । सो तथ्यांकबाहेक अझै अधिकांश ट्राभल्स एजेन्सीले दर्ता नै नगरी व्यवसाय सञ्चालन गरिरहेका छन् ।
एकीकृत नेकपा माओवादी जातीय राज्यको अवधारणाबाट पछि हट्ने संकेत देखिएको छ। पार्टी मुख्यालय पेरिसडाँडामा मंगलबार भएको पूर्वपोलिटब्युरो बैठकमा अध्यक्ष पुष्पकमल दाहालले पेस गरेको राजनीतिक प्रस्तावमा 'जातीय आधारमा निर्माण भएका अधिकारसम्पन्न राज्यसमितिको अवधारणालाई समन्वयकर्तामा सीमित गर्ने' उल्लेख छ। माघ २ बाट सुरु हुने केन्द्रीय समिति बैठकका लागि दाहालले तयार पारेको 'संविधानसभा निर्वाचन– २०७० को समीक्षा र पार्टी पुनर्निर्माणको ऐतिहासिक आवश्यकता' शीर्षक राजनीतिक प्रतिवेदनमा केन्द्र, जिल्ला र स्थानीय (गाविस) गरी तीन तहको नयाँ कार्यकारी सांगठनिक संरचना प्रस्ताव गरेर पार्टी जातीय राज्य अवधारणाबाट फर्कने संकेत गरिएको खबर आजको नागरिकमा प्रकाश तिमल्सिनाले लेखेका छन्। संविधानसभामा पार्टी पराजय हुनुमा 'जातीय राज्यको प्रस्ताव' लाई पनि प्रमुख कारण निर्क्योल गर्दै अध्यक्ष दाहालले जातीय नामकरण भएका राज्यसमितिलाई समन्वयकर्तामा सीमित गर्ने उल्लेख गरेका छन्। एमाओवादी पूर्वउपाध्यक्ष नारायणकाजी श्रेष्ठले 'अध्यक्ष दाहालको प्रस्तावमा पहिचानलाई नयाँ ढंगले हेर्ने विषय आएको' बताए। 'हामीले भन्दै आएको एकल पहिचानलाई एउटा जातिको मात्र भन्ने हिसाबले बुझ्ने काम भयो, त्यसबारे हामीले जनतालाई राम्ररी बुझाउन सकेनौं,' बैठकमा दाहालको भनाइ उद्धृत गर्दै पूर्वपोलिटब्युरो सदस्य हरिबोल गजुरेलले भने,'पहिचानविरोधीले त्यसको आलोचना गरे जुन मतपरिणाममा प्रभावी बन्यो।' जातीय राज्यलाई उचालेकै कारण निर्वाचन हार्नुपरेको एमाओवादी बुझाइ भए पनि एकैपटक यो एजेन्डाबाट 'ब्याक' हुन भने अप्ठ्यारो छ। एकैपटक राज्यसमिति विघटन गर्दा त्यसको नकारात्मक असर पर्नसक्ने हुनाले तत्कालका लागि विघटन नगरी समन्वयकर्ताको भूमिकामा राख्ने काम गरिएको स्रोतको भनाइ छ। पूर्वस्थायी समिति सदस्य गिरिराजमणि पोखरेलले पार्टीका राज्यसमिति संरचना आगामी दिनमा समन्वयकर्ता समितिमा मात्रै सीमित गराउने गरी अध्यक्ष दाहालले दस्तावेज ल्याएको बताए। 'अध्यक्षको प्रस्तावअनुसार हिजो कार्यकारी संरचनामा रहेका राज्यसमितिका भूमिका अब समन्वयकर्तामा सीमित रहने भएका छन्,' पोखरेलले भने, 'त्यसको बदलामा तीन तहका सांगठनिक संरचना निर्माण गर्ने, त्यसमा केन्द्र, जिल्ला र स्थानीय तह (गाविस) हुनेछन् जो पार्टीको कार्यकारी सांगठनिक संरचनाका रुपमा रहनेछन्।' उनका अनुसार तीनै तहका सांगठनिक संरचना दुई अंक ९९९ भन्दा कम० भन्दा कम संख्यामा सीमित गर्ने पनि दाहालको प्रस्ताव छ। उनको प्रस्तावअनुसार आगामी दिनमा निर्माण हुने दुई अंकको केन्द्रीय समितिमा अट्न नसकेका केन्द्रीय सदस्यलाई राज्यसमितिमा जिम्मेवारी दिइनेछ। जातीय आधारमा माओवादीभित्र किराँत, लिम्बुवान, कोचिला, नेवाः, ताम्सालिङ, मगरात, तमुवान, थारुवान तथा भाषिक आधारमा मिथिला, भोजपुरा, अवध राज्यसमिति छन्। त्यसैगरी, सेती–महाकाली र भेरी–कर्णाली क्षेत्रीय आधारका राज्यसमिति हुन्। एमाओवादीभित्र यी संरचनालाई केन्द्रीय समितिपछि प्रभावशाली संरचनाका रूपमा लिइन्छ। राज्यसमिति भद्दा र ठूला भएका कारण कार्यकारी अधिकारसम्पन्न नबनाइएको पूर्वपोलिटब्युरो सदस्य देवेन्द्र पौडेलले बताए। '५/६ सय सदस्य भएका राज्यसमितिका बैठक नै हुन नसक्ने, आलोचना र आत्माआलोचना गर्न नसकिने, निर्णय गर्न गाह्रो हुने भएकाले कार्यकारी नबनाएको हो,' पौडेलले भने, 'जातीय आधारमा भएकाले मात्रै होइन, अब नयाँ ढंगले राज्यसमिति बनाइन्छ।' अर्का पूर्वपोलिटब्युरो सदस्य हरिबोल गजुरेलले केन्द्र, जिल्ला र स्थानीय तहका सबैजसो संगठन निर्वाचन प्रणालीमार्फत चयन हुने प्रस्ताव केन्द्रीय समितिमा पेस हुने जानकारी दिए। 'केन्द्र, जिल्ला र गाविस तहका संगठन अब हिजोको जस्तो मनोनीत प्रक्रियाबाट चल्दैनन्, सबैले निर्वाचित हुनु जरुरी हुनेछ,' उनले भने, 'राज्यसहित क्षेत्रीय, इलाका समितिजस्ता संरचना भने समन्वयकर्ताका रुपमा रहनेछन्, तिनले जिल्ला र केन्द्रलाई सहयोग गर्नेछन्।' उनका अनुसार विशेषगरी जिल्ला र केन्द्रलाई बढी कार्यकारी जिम्मेवारी दिने गरी सांगठनिक संरचना प्रस्ताव गरिँदैछ। माघ २ गतेदेखि सुरु हुने भनिएको केन्द्रीय समिति बैठकमा प्रस्ताव पेस गर्नुअघि दाहालले पूर्वपोलिटब्युरो तहसम्मका सदस्यसँग धारणा लिने क्रममा सो नयाँ प्रस्ताव अघि ल्याएका हुन्। त्यसअघि सानेपास्थित पूर्वउपाध्यक्ष बाबुराम भट्टराई निवासमा बसेेको केन्द्रीय कार्यालय बैठकपछि उक्त प्रस्तावलाई पूर्वपोलिटब्युरो तहमा पुर्‍याइएको हो जहाँ अध्यक्ष दाहालले आफ्नो प्रस्ताव वाचन गरेका थिए। तत्कालका लागि राज्यसमितिलाई कार्यकारी अधिकार नदिए पनि भोलि हुने राज्यको पुनर्संरचनाअनुसार ब्युँत्याइने पोखरेलको भनाइ छ। 'तत्कालका लागि राज्यसमिति समन्वयकर्तामा सीमित भए पनि मुलुकको राज्य पुनर्संरचनाअनुसार पार्टीको संगठन बनाउँछौं, त्यसलाई विघटन नै गरेको भन्ने होइन,' पोखरेलले भने। अध्यक्ष दाहालले 'पार्टी कार्यकर्ता' को नयाँ परिभाषा गर्नुपर्ने प्रस्ताव अघि सारेका छन्। पार्टी कार्यकर्ता को होरु तिनको आचरण कस्तो हुनुपर्ने होजस्ता प्रश्न खोज्नुपर्ने दाहालको प्रस्ताव रहेको पार्टी प्रवक्ता अग्नि सापकोटाले जानकारी दिए। 'अब पार्टी सदस्यता पाउन हिजोको जस्तो सजिलो हुनेछैन,' सापकोटाले बैठकपछि भने, 'कम्युनिस्ट कार्यकर्ताको आचरण र प्रतिबद्धता पनि सँगसँगै हेरिनेछ।' उनका अनुसार त्यसका लागि विधि र नियम निर्माण गरिनेछ। 'अध्यक्षले माओवादी मास पार्टी पनि नभएको र क्रान्तिकारी अग्र दस्ताको पार्टी पनि नभएको भन्ने प्रतिवेदनवाट चिन्ता व्यक्त गर्नुभएको छ,' पोखरेलले भने, 'त्यसैले अब पार्टीलाई अग्र दस्ताको रुपमा परिणत गर्नुपर्ने उहाँको जोड देखिन्छ।' बाह्य र आन्तरिक दुवै कारण पार्टी संविधानसभा निर्वाचनमा तेस्रो स्थानमा खुम्चनुपरेको दाहालले प्रतिवेदनमा दोहोर्‍याएका छन्। मुख्यगरी, हेटौंडा महाधिवेशनले तय गरेको ुउत्पादन र निर्माणु को कार्यदिशाअनुसार संगठन निर्माण गर्न नसक्नुले पार्टी पराजय भएको निष्कर्ष दाहालको छ।
तत्कालिन नेकपा माओवादीले सञ्चालन गरेको युद्धमा लडाकुको मोर्चा सम्हालेका ३८ वर्षका दीपेन्द्र चौधरी 'विमल' यतिबेला भने केरा खेतीको मोर्चामा सामेल भएका छन्। माओवादी युद्धको समाप्तीसँगै बिग्रिएको राजनीतिक परिपाटीले निरास भएपछि चौधरीले जीवीकोपार्जनको वैकल्पिक पेशाका रुपमा केरा खेती रोजेका छन्। पारिवारिक कम्युनिष्ट राजनीतिक धरातलबाट हुर्किएका चौधरीले कैलालीको जोशीपुर गाविसमा २०६९ बैशाख महिनामा २२ विगाह जमिन भाडामा लिएर केरा खेती सुरु गरेका छन्। उनको केरा खेतीमा सहयोगी बनेका छन् राजनीतिक सहयात्री नेपबहादुर चौधरी 'सिँहराज' र रामबहादुर कुँवर। जनसेनाको सातौं डिभिजनका सेक्रेटरी समेत रहेका नेपबहादुर नाताले उनका बहिनी ज्वाई पनि हुन्। उनले राजनीतिलाई चटक्कै छाडेका पनि छैनन्। हाल नेकपा–माओवादीको राज्य समिति सदस्य पनि छन्। तर उनले यतिबेला राजनीतिलाई भन्दा बढि समय केरा खेतीलाई खर्चिएका छन्। 'राजनीतिक संस्कारमा हुर्किएपछि चटक्कै छोड्न सकिने रहेनछ' उनले भने–'तर मेरो पूरै समय केरा खेतीको विकास र विस्तारमा केन्द्रित छ।' २०५९ साल असोज महिनामा भूमिगत भएका उनी शान्ति प्रकृया पछि मात्रै सार्वजनिक भएका थिए। तर उनको पारिवारिक पृष्ठभूमि भने पहिले देखि नै कम्युनिष्ट आन्दोलनमा समाहित भैसकेको थियो। कैलालीमा कम्युनिष्ट आन्दोलनको जग बसाउने मध्येका एक उनका बुबा मंगलप्रसाद थारुको सुरक्षाकर्मीले २०५६ साल पुष ३० गते टीकापुरमा हत्या गर्‍यो। टीकापुरमा मेडिकल सञ्चालन गर्दै आएका उनका बुबा 'मंगल डाक्टर' का नामले चिनिन्थे। 'मंगल डाक्टर' लामो समयदेखि कम्युनिष्ट आन्दोलनमा सामेल थिए। तर उनलाई बुबाले अँगालेको कम्युनिष्ट विचारसँग कुनै आकर्षण थिएन। उनकी बहिनी रुपा चौधरी (सिँहराजकी श्रीमती) र भाई दीपक चौधरी भने बुबाको विचारसँग नजिक भैसकेका थिए। उनीहरु बुबाको हत्या हुनुभन्दा अघि नै युद्धमा सहभागी भैसकेका थिए। बहिनी रुपा चौधरी २०५५ सालमै पक्राउ परेकी थिईन। उनी लामो समय जेल बसेर छुटेकी थिईन भने भाई दीपक २०६२ फागुन १४ गते मसुरीयाको लिक्मामा मारिएका थिए। यो क्रममा उनले समेत सुरक्षाकर्मीबाट निकै सास्ती खेप्नु पर्‍यो। मोति निमावि मोतिनगरमा अध्यापन गर्दै आएका उनलाई सुरक्षाकर्मीले चरम यातना दियो। उनले आफू परिवारको विचारसँग सहमत नरहेको कुरा सुरक्षाकर्मीका सामु प्रमाणित गर्न सकेनन्। 'म शिक्षक बनेरै बस्न चाहन्थे' उनले भने–'मलाई यातना दिएर जबरजस्ती भूमिगत हुन वाध्य पारियो।' उनले भने–'सुरक्षाकर्मीको ज्यादती खेप्न नसकेपछि अब मर्नै पर्छ भनेर युद्धमा होमिए।' २०६२/०६३ सालमा भएको जनआन्दोलन सफल भएपछि मुलुकको राजनीतिक अवस्थाले फरक मोड लियो। उनले अँलागेको राजनीतिक विचारधाराले केही हदसम्म सफलता प्राप्त गर्‍यो। माओवादी युद्धमा लागेका तमाम् नेता कार्यकर्ता झैं उनको मनमा पनि अब देशले निकास पाउँछ भन्ने आशा जागेर आयो। २०६४ सालमा संविधान सभाको निर्वाचन भयो। उनकी बहिनी रुपा चौधरी कैलाली क्षेत्र नम्बर १ बाट अत्याधिक मतले विजयी पनि भईन। उनी र उनका बहिनी ज्वाई सिंहराज माओवादी लडाकाका रुपमा सातौं डिभिजनमा थिए। उनले राजनीतिक दलहरुले तोकिएकै समयमा संविधान बनाउने छन् भन्ने विश्वास गरे। यही विश्वासले उनी लामो समय शिविरमा बसे। तर मुलुकले तोकेको समय भित्रै संविधान पाएन। सेना समायोजनका नाममा आएको विकल्प स्वेच्छिक अवकाश रोजेर उनी घर फर्किए। 'सबै चिज गुम्दा पनि मलाई त्यत्ति दुःख लागेको थिएन' उनले भने–'जति शान्ति प्रकृया सुरु भएपछिको राजनीतिक अवस्था देखेर दुःख लाग्यो।' उनले दुःख मानेर पनि समस्याको समाधान थिएन। उमेर ढल्किसकेको थियो। युद्धले समाजमा दूरी बढाएको थियो। यो अवस्थामा उनलाई समाजमा कसरी स्थापित हुने भन्ने चिन्ताले सतायो। अधिकांश लडाकुहरुले स्वेच्छिक अवकास रोजेर प्राप्त गरेको रकम कुलतमा खर्चेका बेला चौधरीले कुनै व्यवशाय गर्ने सोच बनाए। उनले सम्भावनाका रुपमा रहेको कृषि खेती गर्ने योजना बनाए। कृषिमा पनि के गर्ने? उनको मनमा खेलिरह्यो। एकदिन उनले सोचे सम्भावनाका रुपमा रहेको केरा खेती गर्दा के होला। यो बारेमा उनले घरपरिवार र आफन्तसँग सल्लाह गरे। सबैको सकारात्मक सुझाव पाएपछि उनले केरा खेती नै गर्ने निधो गरे। केरा खेतीको बारेमा जानकारी थिएन। उनले केही समय केरा खेतीको उत्पादन र बजारीकरणका बारेमा अध्ययन पनि गरे। उनलाई केरा खेती गर्न त्यत्ति गाह्रो लागेन। 'बजारको कुनै समस्या थिएन। जति उत्पादन भएपनि बेच्न सकिन्छ' उनले भने–'अरु भन्दा केरा खेती सजिलो लाग्यो।' अहिले उनको केरा खेती बिस्तार भैरहेको छ। दैनिक २० देखि २५ जना कामदारले काम गरिरहेका छन्। केरा खेतीको विकास र विस्तारका लागि योजना समेत बनाईरहेका छन्। केरा खेतीको विकास र विस्तारले उत्साहित भएका उनले राजनीतिमा नभई हरेक व्यक्ति श्रमसँग जोडिए मात्रै देश सम्वृद्ध हुने पाठ सिकेको बताए। उनले युद्धले मात्रै देश परिवर्तन गर्न सकिन्छ भन्ने धारणा परिवर्तन हुँदै गएको पाठ सिकेको अनुभव सुनाएका छन्।
जिल्ला अस्पताल तम्घासमा प्रसूति सेवा लिन आएकी महिलाको शल्यक्रिया गर्दा पाठेघरमै कपडा छोडिएको तथ्य खुलेको छ। जिल्ला अस्पताल तम्घासबाट प्रसूति सेवा लिएकी अर्खले ९ भागगाउँकी ३० वर्षीया राधा खत्रीको शल्यक्रियासँगै पाठेघरमै रगत सोस्नका लागि प्रयोग गरिने ल्यावप्याक छोडिएको तथ्य खुलेको खबर आजका अखबारमा छापिएका छन् । गत माघ २४ गते खत्रीलाई शल्यक्रिया गराएपछि अस्पतालका डाक्टरहरूले प्रसूति गराउँदा कपडा पाठेघरमै छोडेका थिए। शल्यक्रिया गर्दा पनि खत्रीको अवस्था सामान्य नभएपछि थप उपचारका लागि उनलाई पाल्पास्थित लुम्बिनी मेडिकल कलेज ल्याइएको थियो। खत्रीले जन्माएको शिशु सकुशल रहे पनि आमाको अवस्था दिनदिनै बिग्रन थालेपछि उनकी दिदी विष्णु केसीले उनलाई थप उपचारका लागि लुम्बिनी मेडिकल कलेज पुर्‍याएकी थिइन्। पाल्पामा पनि रोग पत्ता नलागेपछि उनलाई पहिले फर्काएर घर ल्याइएको दिदी विष्णुले बताइन्। त्यहाँ पनि रोग पत्ता लगाउन नसकेपछि बहिनीलाई फर्काएर घर ल्यायौं', उनले भनिन्, 'बहिनी थला पर्दै गएपछि फेरि प्रवासमै लगेर भिडियो एक्सरे गरी हेर्दा पाठेघरमा कपडा रहेको जानकारी भयो।' अन्नपूर्णमा खबर छ। राधाको अहिले पनि लुम्बिनी मेडिकल कलेजमै उपचार भइरहेको छ। उनलाई शनिबार सघन कक्षबाट बाहिर निकालिएको र उनको अवस्थामा सुधार आएको जानकारी परिवारजनले दिएका छन्। जिल्ला अस्पताल तम्घासका प्रमुख हरिबहादुर केसी भने हाल काठमाडौंमा छन्। उनले आफू फर्केपछि के भएको रहेछ भन्नेबारेमा अप्रेसन गर्ने डाक्टरहरूको टिमसँग छलफल गरेपछि सबै कुरा जानकारी हुने बताए। शल्यक्रियामा चिकित्सकहरू अरबिन्दा शाह, किशोर बन्जाडेलगायतको टिम सहभागि थियो।
एउटै सडकमा पाँचवटा शीर्षकमा बजेट परे पनि तद्अनुरूप काम नहुँदा जिल्लाको कौशलटार–बालकोट– सिरुटार सडक जीर्ण बनेको छ। आर्थिक वर्ष २०६९/०७० मा पहुँचको आधारमा एउटै सडकमा विभिन्न पाँचवटा शीर्षकमा बजेट परे पनि ठेकेदारले काम नगरेपछि अहिले कौशलटारबाट बालकोट हुँदै सिरुटार जाने एकमात्र मुख्य सडक जीर्ण हुँदा पैदल यात्रुदेखि सवारी आवागमनमा समेत बाधा पुग्न थालेको छ। राष्ट्रिय योजना आयोगको रातो किताबमा कौशलटार–बालकोट–बिरुवा सडक कालोपत्रे र नाली बनाउन पाँचवटा योजना परे पनि आव २०६९/०७० कुनै पनि काम हुन नसकेपछि कालोपत्रे सो सडक खाल्डो नै खाल्डो भएर जीर्ण भएको हो। बालकोट सडकको काम पूरा गर्न डिभिजन सडक कार्यालय भक्तपुरले गत पुसमा ठेक्का लगाए पनि कुनै पनि ठेकेदारले काम गरेका छैनन्। फरक–फरक व्यक्तिको पहुँच र भनसुनका आधारमा एउटै सडकमा पाँचवटा योजना परे पनि काम हुन नसकेपछि स्थानीय बासिन्दाले डिभिजन सडक कार्यालय भक्तपुरलाई पटकपटक सडक निर्माण गर्न आग्रह गरेका थिए। तर कार्यालयले कुनै पनि ठेकेदारलाई काममा लगाउन सकेको छैन। सडक डिभिजन प्रमुख विष्णु पौडेल भने स्थानीय बासिन्दाले दबाब दिए पनि पानी परेकाले ठेकेदारले समयमै काम गर्न नसकेको बताउनुहुन्छ। उहाँले भन्नुभयो, “पानी परेकाले काम ढिलाइ भएको हो, सडक पिच गर्न नसकेपछि यस वर्ष ग्राभेलसम्म मात्र हुन्छ।” तर डिभिजन प्रमुखले भनेजस्तो सडक ग्राभेलसमेत नहुँदा बालकोट र सिरुटारका बासिन्दाले सास्ती खेप्नुपरेको बालकोटका घनश्याम कार्कीले बताए। बालकोट सडकमा रु ४७ लाख २४ हजारको बजेट विनियोजन भएको छ। यसमा सबैभन्दा कम एउटा रु दुई लाख १६ हजार ९०० को रहेको छ। सबैभन्दा बढी कौशलटार, बालकोट–बिरुवा सडक नाली निर्माण शीर्षकमा रु ३१ लाख विनियोजन भएको छ। डिभिजन प्रमुख पौडेल भन्छन्, …योजनाको सडक एउटै भए पनि भित्रको अरू सडकलाई समेत बजेट विनियोजन गरेकाले धेरै शीर्षक देखिएको हो, जति योजना र बजेट भए पनि काममा ढिलाइ भएकै हो।' सडक डिभिजन कार्यालयका प्रमुखदेखि कर्मचारीसम्मको ठेकेदारसँग आर्थिक लेनदेन भएकाले सडक निर्माणमा ढिलाइ भएको कर्मचारीको आरोप छ। डिभिजन सडक कार्यालयकै कर्मचारीका अनुसार सडक बन्नुअघि नै ठेकेदारसँग कमिसन खाएकाले कार्यालयले ठेकेदारलाई काम गराउन नसकेको हो। सडक छिटो बनाउनुपर्ने स्थानीय बासिन्दाको मागलाई डिभिजन सडक कार्यालय र ठेकेदारहरूले अटेर गरेका छन्। अबको एकसातामा पनि सडक नबने स्थानीयस्तरमा बालकोट सडक सङ्घर्ष समितिमार्फत आन्दोलन गर्ने बालकोटका कमल निरौलाले बताए। रासस
आठ वर्षका समिर खड्गी बिहान उठेर बाआमाले चलाउने चिया पसल गएका थिए। आमाले दिएको चिया नास्ता खाए। उनी एकदमै छुकछुके बच्चा छन्, तर ज्ञानी र पढ्न पनि चलाख। आज त संविधानसभाको चुनाव थियो। त्यसैले विदा थियो। स्कुल जानु थिएन। टोलभरि रुख, सूर्य र हँसिया हथौडा लगायतका चुनाव चिन्ह अंकित पोस्टरहरु टाँसिएका र झुण्डिएका थिए। समिरलाई रुख भएको पोष्टर घरमा लगेर टाँस्ने मन थियोे। करिब नौ बजेको हुँदो हो, समिर पसलबाट घर फर्के। गल्लीको विपरीत दिशाबाट अरु दुईजना बच्चाहरु सुनिता र गंगा पनि आइरहेका थिए, घर जान। बाटैमा प्लास्टिकको कुनै बक्सा भेटियो, समिरले उठाए। उनीहरुलाई गल्लीमै भेटिने सामान खेलौना लाग्थे। यसरी बाटामा भेटिने नौला सामान उठाउनु उनीहरुको आदत बनिसकेको छ। समिरले उठाएको त्यो बक्सा छनछन बजेन खेलौनाझैँ! पड्कियो ड्वाम्म! त्यो बम थियो कुनै अज्ञातले राखेको। समिर ढले, उताबाट आइरहेका दुईजना बच्चाहरु पनि ढले। संयोग नै भन्नुपर्छ, यसअघि यता कुनै चिज यसरी पड्केको थिएन! त्यसैले बाआमाले सिकाएका थिएनन् –बाटोमा भेटिने चिज नछुनू। पसलमा समिरका बा–आमा पड्किएको आवाजले डराए। उनीहरुलाई कल्पना थिएन छोराले उठाएको चिज हो पड्केको। जब थाहा पाए, बाबु त त्यहीँ ढले, बेहोस भएर। समिरको दाहिने हत्केला, छरपस्ट भइसकेको थियो बमले। बम पड्किनुअघि आइपुग्नुपर्ने पुलिस पछि आयो र भ्यानमा उनीहरुलाई राखेर वीर अस्पताल लग्यो। सामान्य उपचार गराएपछि सुनिता र गंगालाई डाक्टरले लैजान भने। उनीहरु फर्किए घर। समिर भने आकस्मिक कक्षबाट अप्रेसन थिएटर पु¥याइए। त्यसपछि आइसियुमा पुगे। उनी गम्भीर घाइते भएका थिए। उनको दाहिने हत्केला मात्र होइन, आँखामुनि पनि छर्रा लागेको थियो। बमले घाइते भएका तीनै जना बच्चाको परिवारको आर्थिक अवस्था त्यति राम्रो छैन। विहान बेलुका छाक टार्न उनीहरुले दिनभरि शरीर घोटेर काम गर्नुपर्छ। कसैको सामान्य मम पसल छ, कसैको चिया पसल। एकदमै संघर्ष गरेर जीवन धान्न र बच्चाबच्ची पढाउन बल्लतल्ल सक्ने परिवारका मान्छेले गोलीले उडाएका हात जोड्ने खर्च जोगाएर राखेका हुँदैनन्। उनीहरुका बच्चालाई गल्लीमा स्वतन्त्र खेल्न पाउने शान्ति हुनुपर्छ। सुपरमार्केटमा महंगा खेलौना किन्न नसक्ने उनीहरुका लागि बाटोमा भेटिने रंगिन बक्सा बम बनेर पड्किनु हुँदैन। समिरका बाबु वीर अस्पतालको आइसीयु कक्षबाहिर कुरुवा बस्ने छिँडीमा अतासिएर बसेका थिए। उनलाई मनभित्रको उफानले घरी कुरुवा छिँडीमा पु¥याउँछ घरी बाहिर। जीवनभरि उनले कम्ता दुख गरेनन्, तीन छोराछोरी पढाउन। उनले दुख गरेको कुनै अज्ञात सन्कीले राखेको बम पड्केर उछिट्टिएको छोराको हात उपचार गरुँला भनेर होइन। छोराले कलम समाउला पढेर केही बन्ला र आफूलाई थेग्ला भनेर हो। ‘मेरो एउटै छोरो हो, उसको हातै यसरी गयो, म कसोँ गरुँ?’ भित्र डाक्टरले नाडीबाट समिरको हात ‘कटिङ’ गरिसके। आइसियु कक्षमा उनको पुरै होस आइसकेको छैन। डाक्टरको आशंका छ, समिरले ३० प्रतिशत स्मरणशक्ति गुमाउन सक्छन्। तर अहिले उनी ठीकै छन्। उनी राम्रोसँग बोल्न पनि सक्दैनन् । दिनभरि छोरालाई सोध्न आइपुगेका पत्रकार, निर्वाचन पर्यावेक्षक, बालबालिकाका संघसंस्थाका मान्छे आएर उनको नालीबेली सोधिसके। समिरका बुबालाई आफ्नो दुख भन्दाभन्दै झर्को लागि सक्यो। छोराको हात गएपनि अहिले ठिकै छ भन्ने सुन्दा उनकी आमा केही ढुक्क त बनेकी छन्। तर, उनलाई छोराले बाँचेर बेहोर्नुपर्ने दुख सम्झेर कहाली लाग्छ। ‘मैले, यी छोरा छोरीलाई पढाउन सडकमा चिया बेचेँ, कम्ता दुख गरिन, अब त मेरो छोराले लेख्न पनि नसक्ने भयो,’ उनको तप्प आँसु झ¥यो। ‘छोराले पढ्ला र थेग्ला भन्ने कत्रो आश छ हाम्लाई।’ समिर एकदमै छुकछुके र ज्ञानी बच्चा छन्, दिमाग तेज छ। त्यसैले उनीहरुले नजिकैको अरनिको बोर्डिङ स्कुलमा भर्ना गरिदिएका थिए। समिरकि दिदी सजना वीर अस्पतालको आइसियु कक्ष बाहिर रुदाँरुँदै सुन्निएका आँखा लिएर चुपचाप बसेकी थिइन्। उनलाई धेरै मान्छेले फोन गर्छन् र सोध्छन्, घटना कसरी भएको थियो? उनले सबै कुरा बताइदिन्छिन्। फोन राखेपछि उनलाई दिक्क लाग्छ। लामो सुस्केरा तान्दै उनले भनिन्, ‘यहाँ मेरो भाइको जिन्दगी सकियो।’ उनीहरुलाई जिन्दगीमा दुखको पराकाष्ठा यही हो भन्ने लागेको छ। ‘सकिएन त? मेरो भाइलाई बाइक चलाउने कत्रो रहर छ, उसलाई थाहा छैन, आफूले अब कहिले बाइक चलाउन पाउँदिन भन्ने।’ उनले भनिन्, ‘बाबा पनि अरुभन्दा बढी उसले आफ्नो हात नभएको थाहा पाउँदा कसो गर्ला भनेर आत्तिनुभएको छ। तस्विर : प्रकाश लामा घाइते समिरको तस्विर : स्रोत कान्तिपूर
सुदूर र मध्यपश्चिमबाट एक वर्षमा ६ सय ८८ चेली हराएका छन् । आव ०६९र७० मा यी क्षेत्रबाट ६ सय ८८ महिला हराएको भन्दै खोजीका लागि माइती नेपालका नेपालगञ्ज, धनगढी र कञ्चनपुरस्थित कार्यालयमा निवेदन परेका छन् । सुदूरभन्दा मध्यपश्चिमबाट बढी महिला बेपत्ता भएको आजको कारोबार दैनिकमा खबर छ । चेलिबेटी बेचबिखनविरुद्ध काम गर्ने माइती नेपालको नेपालगञ्ज कार्यालयमा मात्रै ४ सय ८७ महिला खोजिदिन निवेदन दिइएको छ । तीमध्ये ४२ जनामात्रै फेला परेका छन् । गत आवमा ३ सय ३२ र अघिल्लो बर्ष २ सय ९५ जनाले खोजीका लागि निवेदन दिएको कायाएलय प्रमुख केशव कोइरालाले बताए । धनगढीस्थित माइती नेपालको कार्यालयमा बितेको एक वर्षमा वेपत्ता चेली खोजी माग्न २५ वटा निवेदन परेका कार्यालय प्रमुख शिवचरण चौधरीले बताए । तीमध्ये २० महिलालाई सीमाबाट उद्दार गरी अभिभावकको जिम्मा लगाइएको उनले बताए । गत वर्ष सो सीमाबाट ३८ चेलीको उद्दार गरिएको थियो । सो वर्ष खोजतलासका लागि ५१ चेलीका अभिभावकको निवेदन माइती नेपालमा परेको थियो । २०६९/७० मा माइती नेपाललको कञ्चनपुर कार्यालयमा १ सय १२ जनाले खोजतलास गरिदिन निवेदन दर्ता गराएका थिए । देशका पूर्वी नाकाहरुमा कडाई गरिएपछि दलालहरुले सुदूर र मध्यपश्चिमका नाकाहरुबाट भारत तथा तेस्रो मुलुकको जोखिमपूर्ण यात्रामा लैजान थालेका छन् । यात्रा गर्नेको संख्या बढेसँगै खोजतलासका निवेदनहरु पनि बढ्दै गएका छन् । सुदूरपश्चिमको नाका प्रयोग गर्नेमा सुदूरपश्चिमका भन्दा पनि पूर्वी तथा मध्य नेपालका जिल्लाका महिला बढी छन् । यहाँका नाकाबाट सजिलै पार गर्न सकिने र भारतको राजधानी दिल्ली नजिक भएकाले उनीहरुको रोजाईमा गौरीफण्टा तथा गड्डाचौकी नाका परेका हुन् । रोजगारीको सिलसिलामा अवैधानिक तरिकाले भारत या तेस्रो मुलुक जाने महिलाहरु जोखिमपूर्ण काममा पर्ने गरेका छन् । ललाईफकाईमा परेर जाने त्यस्ता महिलाहरु घरपरिवारकै सल्लाहमा गएपनि पछि नराम्रो काममा परेपछि खोजतलासका लागि भन्दै निवेदन दिने गरेको समेत पाइएको छ । यसरी जाँदा भारत तथा तेस्रो मुलुकमा श्रम र यौन शोषणमा परेका ३३ महिलाको यसवर्ष उद्धार गरिएको छ । माइती नेपालको नेपालगञ्ज कार्यालयले ३१ र कैलाली कार्यालयले २ महिलाको भारतबाट उद्दार गरेको हो । उनीहरुमध्ये अधिकांश भारतीय बेश्यालयमा बेचिएका थिए । माइती नेपाल, नेपालगञ्जले गएको वर्ष १४ र अघिल्लो वर्ष ४ महिलाको उद्धार गरेको थियो । दलाललाई आफ्नो मान्छे बनाएर या किनमेलको निहुँमा सीमा पार गर्न खोज्ने शंकास्पद ३ सय ४५ जनालाई नेपालगञ्ज नाकाबाट फर्काइएको छ । यसरी गतवर्ष २ सय ४५ र अघिल्लो वर्ष २ सय १४ जनालाई सो नाकाबाट फर्काइएको थियो ।
नेकपा (एमाले) ले संविधानसभा निर्वाचनका लागि आफ्नो घोषणापत्रलाई प्रकाशन गर्ने अन्तिम तयारी गरेको छ। गत असोज २९ गते बसेको सो पार्टीको स्थायी कमिटीको बैठकले प्रस्तावित घोषणापत्रलाई संशोधनसहित पारित गरे पनि त्यसमा रहेका भाषागत र प्राविधिक पक्षको सम्पादन भइरहेकाले सार्वजनिकमा ढिलाइ भएको जनाइएको छ। एमालेले सात प्रदेशको सङ्घीयताको खाका समावेश गर्दै त्यसको नाम प्रदेशसभाले तय गर्ने, प्रत्यक्ष निर्वाचित प्रधानमन्त्रीसहितको नयाँ शासकीय व्यवस्था र देशको आर्थिक विकास तथा राष्ट्रिय हितलाई प्राथमिकता दिने भएको छ। एमालेको घोषणापत्रमा अघिल्लो संविधानसभामा सो पार्टीले खेलेको भूमिका र संविधान जारी हुन नसक्नाका कारणबारे पनि चर्चा गरिने छ। एमालेले घोषणापत्र तयारीका लागि महासचिव ईश्वर पोखरेलको संयोजत्वमा कार्यदल गठन गरेको थियो। कार्यदलले एक महिनाअघि नै नेतृत्वलाई त्यसको मस्यौदा प्रस्तुत गरेको थियो। महासचिव पोखरेलका सचिवालय सचिव दीपेन्द्र श्रेष्ठले भाषागत र प्राविधिक सम्पादन भइरहेकाले चाँडै घोषणापत्र सार्वजनिक हुने जानकारी दिए। रासस
धनुषाको यज्ञभूमि गाविस सचिव रमेशबहादुर राजलवट र प्राविधिक सहायक आनन्दकुमार अधिकारीले सामाजिक सुरक्षा भत्ता वितरण गर्दा ९६ जनाको नक्कली ल्याप्चे सही गराई सरकारको सम्पत्ति हिनामिना गरेको अभियोगमा अख्तियार दुरुपयोग अनुसन्धान आयोगले विशेष अदालतमा मुद्दा दायर गरेको छ। यी दुई गाविस कर्मचारीले भ्रष्टाचार निवारण ऐनद्वारा परिभाषित कसुर गरेको हुँदा बिगो ३ लाख ३२ हजार ८ सय रुपैयाँ कायम गरी हदैसम्मको सजायको मागदावी गरी अख्तियारले मंगलबार विशेष अदालत काठमाडौंमा मुद्दा दर्ता गरेको हो।
संविधानसभा निर्वाचनको बेला एक अर्को राजनीतिक दलका पोष्टर पम्प्लेट हटाउन तल्लिन राजनीतिक दलले निर्वाचन सकिएको एक महिना वितीसक्दा पनि आफूहरुले टासेका पोष्टर हटाउनेतर्फ भने कुनै चासो दिएका छैनन्। चुनावी प्रचारप्रसारको क्रममा कुन दलले पहिले र धेरै पोष्टर टास्ने भन्ने नै प्रतिष्पर्धा देखिने गरेपनि हटाउनेतर्फ भने कुनै पनि दलले आफू पहिलो हुन खोजेको पाईएको छैन। पोष्टरहरु टाँस्न प्रतिष्पर्धा नै गर्ने दलले पोष्टर हटाउनेतर्फ गरेको यस्तो वेवास्ताले निर्वाचनको बेला उनीहरू निर्वाचन आचारसंहिताप्रति कति प्रतिवद्ध थिए होलान् भने छर्लङग बनाउँदै गएको छ। राजनीतिक गतिविधिमात्र होईन अन्य सामाजिक कार्यहरु गर्दासमेत यत्रतत्र टागिएका तुल, व्यानर, पोष्टर तथा पम्प्लेट सो काम सम्पन्न भईसकेपछि सम्बन्धित व्यक्ति वा संघसंस्थाहरु स्वयंले नै हटाउनुपर्ने हुन्छ। अन्य संघसंस्थाहरुले टाँगेका त्यस्ता तुल व्यानर तथा पोष्टरहरू हटाउने गरेको पनि पाईएको छ। तर सबै नीतीको निती बनाउने राजनीतिक दल र दलका नेता तथा कार्यकर्ताहरु भने त्यस्ता नियम र नीती पालना गर्ने तर्फ कुनै समय पनि अग्रसर हुने गरेका छैनन्। संविधान सभा निर्वाचन आचार संहितामा निर्वाचन सकिएको ६० दिन भित्र निर्वाचनको समयमा टाँसिएका त्यस्ता प्रचार सामाग्रीहरु हटाउनुपर्ने उल्लेख गरिएको छ। एक महिनासम्म पनि कुनैपनि राजनितिक दलले त्यस्ता प्रचार सामाग्री हटाउने तर्फ अग्रसर नदेखाउंदा ६० दिन भित्र पनि हट्ने संकेत देखिएको छैन। अहिले बुटवलका सडकछेउंका भित्ता तथा पेटि, विद्युतका पोल, सार्वजनिक स्थल, निजी घरका भित्ता तथा रुखका फेंदहरुमा समेत यत्रतत्र पोष्टरहरु देख्न सकिन्छ। चुनावी प्रचारको रुपमा टांसिएका त्यस्ता प्रचार सामाग्रीहरुले बुटवल बजारको सुन्दरतालाई नै घटाएको छ। निर्वाचनको समय विपक्षी राजनितिक दलका कार्यकर्ताहरुले च्यातिदिएका आधा पोष्टरपनि जस्ताको तस्तै रहेका छन्। सबैभन्दा धेरै एकिकृत नेकपा माओवादी र नेकपा एमालेका नेताहरुका पोष्टरहरु बढि मात्रामा देख्न सकिन्छ। रुपन्देही क्षेत्र नं. ४ अन्तर्गत पर्ने बुटवल बजारमा निर्वाचनमा नेकपा एमाले पहिलो भएपनि पोष्टर हटाएर आचार संहिता पालना गर्ने तर्फ भने कुन दल पहिलो हुने हो त्यो भने हेर्न बांकि नै छ।
धनकुटाको बुढिमोरङ गाविस भवन नजिक फेला परेको सुतली बम नेपाली सेनाको बम डिस्पोजल टोलीले आज निष्क्रिय बनाएको छ । धनकुटा सदरमुकामबाट गएको नेपाली सेनाको बम डिस्पोजल टोलीले आज बिहान सो बम निष्क्रिय पारेको हो । गएराति खतरा लेखी झुन्डाएर राखिएको अवस्थामा शङ्कास्पद वस्तु फेला परेको थियो । शङ्कास्पद वस्तु देखेपछि त्रसित बनेका स्थानीयवासीले खबर गरेपछि धनकुटाबाट गएको सेनाको डिस्पोजल टोलीले आज बिहान सो सुतली बम निष्क्रिय पारेको धनकुटाका प्रहरी प्रवक्ता रामेश्वर कार्कीले बताए। यससँगै धनकुटामा गत पाँच दिनयता चार वटा सुतली बम र एक ठाउँमा जिलेटिन नामक विष्फोटक पदार्थ भेटिएको छ । जसमध्ये एउटा बम विष्फोट भएको छ भने अन्य चार स्थानमा भेटिएका बम तथा विष्फोटक पदार्थलाई भने सेनाको डिस्पोजल टोलीले निष्क्रिय पारेको छ । चुनावको सङ्घारमा आइपुग्दा दैनिक बम भेटिने क्रम नरोकिँदा धनकुटाका बासिन्दा त्रसित बनेका छन् । रासस
मधेसी दलहरूले समानुपातिक सभासद चयन प्रक्रिया थालेका छन् । केही मधेसी दलले अध्यक्षलाई जिम्मेवारी दिएका छन् भने कुनै दल छलफलका क्रममा छन् । मधेसी जनअधिकार फोरम नेपालले समानुपातिक सूचीमा पठाउने सभासद चयनबारे सोमबारदेखि छलफल थाल्ने भएको आजको कान्तिपुरमा खबर छ । चुनावी समीक्षा, पार्टीको भावी रणनीतिबारे शनिबारदेखि केन्द्रीय कार्यालय बालकुमारीमा फोरम नेपालको बैठक जारी छ । पार्टीबाट उम्मेदवार भएकाहरूले आइतबारको बैठकमा चुनाव हार्नुका कारणबारे आ-आफ्ना धारणा राखेका थिए । 'चुनावी समीक्षा सकिएपछि समानुपातिक सभासद चयनबारे छलफल हुनेछ,' पार्टी उपाध्यक्ष मोहम्मद लालबाबुले भने, '१० गतेअघि नै टुंगो लगाउनेछौं ।' फोरम नेपालले समानुपातिकतर्फ ८ सिट पाएको छ । उसले प्रत्यक्षमा दुई सिट मात्रै जितेको थियो । मधेसी जनअधिकार फोरम लोकतान्त्रिकले भने अध्यक्ष विजयकुमार गच्छदारलाई समानुपातिकतर्फका सभासदको नाम चयन गर्ने जिम्मा दिएको छ । 'अध्यक्षज्यूले नै नाम चयन गर्नुहुनेछ,' वरिष्ठ उपाध्यक्ष रामेश्वरराय यादवले भने,'पार्टीले सबै अधिकार उहाँलाई नै दिएको छ ।' गच्छदारले पदाधिकारीभन्दा बाहिरका व्यापारी र धनाढ्यलाई सभासदमा सिफारिस गर्न सक्ने शंका गर्दै पार्टीका पदाधिकारीमा सन्त्रास छाएको छ । उपाध्यक्ष मोहम्मद नसिर सिद्दिकी र गोविन्द चौधरी, महासचिव जितेन्द्रनारायण देव, कोषाध्यक्ष आशा चतुर्वेदी र सचिव चन्द्रेश्वर खत्बेलगायतले समानुपातिकमा 'पैसावालु हरूलाई भन्दा पार्टी पदाधिकारी र योगदान पुर्‍याएकाहरूलाई समेट्न दबाब दिएको स्रोतले बतायो । उसले समानुपातिकतर्फ १० सिट पाएको छ । यस्तै सद्भावना पार्टीले समानुपातिक सभासद चयन गर्ने जिम्मा अध्यक्ष राजेन्द्र महतोलाई दिएको छ । २४ देखि २८ मंसिरमा काठमाडौंमा भएको राष्ट्रिय कार्यसमिति बैठकले उनलाई जिम्मेवारी दिएको हो । सद्भावनाले समानुपातिकमा ५ सिट पाएको छ । तराई मधेस लोकतान्त्रिक पार्टी (तमलोपा) को कार्यसम्पादन समितिको बैठक सोमबारदेखि केन्द्रीय कार्यालय बिजुलीबजारमा सुरु हुँदैछ । 'समयमै नाम चयन गरेर आयोगमा पठाउँछौं,' तमलोपा प्रवक्ता एवं सभासद सर्वेन्द्रनाथ शुक्लले भने । तमलोपाले समानुपातिकमा ७ सिट पाएको छ । राष्ट्रिय मधेस समाजवादी पार्टी (रामसपा) ले समानुपातिकमा नाम चयन गर्न अध्यक्ष शरतसिंह भण्डारीलाई नै जिम्मेवारी दिएको पार्टी प्रचार सचिव अनिल कर्णले बताए ।
सरकारका विभिन्न मन्त्रालय र केन्द्रीय निकायहरूले विदेशी दातृ निकायबाट प्राविधिक तथा अन्य सहायतको नाममा लिने गरेको वार्षिक अर्बा रुपैयाँ अपारदर्शी रूपमा खर्च हुने गरेको तथ्य आजको राजधानीले सार्वजनिक गरेको छ। सरकारी निकायहरूले प्राविधिक सहायताको नाममा लिएको रकम कहाँ कसरी खर्च भइरहेको छ र त्यसको उपलब्धि के भयो भन्नेसमेत ‘गोप्य’ नै राखिने गरिएको छ । चालू आर्थिक वर्षमा ७२ अर्ब २२ करोड ६९ लाख ८४ हजार रुपैयाँ विदेशी दातृ निकायबाट प्राविधिक तथा अन्य सहायता प्राप्त भएको छ । तर, यसरी प्राप्त हुने प्राविधिक सहायता कसले, कहाँ र कसरी खर्च गर्‍यो भन्ने कुनै हिसाब नै छैन । दातृ निकायमार्फत प्राप्त सो रकमको उपलब्धि र जिम्मेवार अधिकारीको समेत पहिचान पाइँदैन । यस्तो सहायता रकमको महालेखा परीक्षकको कार्यालयले पनि लेखापरीक्षण गर्ने गरेको छैन । सबै सरकारी खर्च तथा आम्दानी महालेखा परीक्षकको कार्यालयमार्फत वार्षिक रूपमा लेखापरीक्षण गर्ने गरिए पनि विदेशी प्राविधिक तथा अन्य सहायताको लेखापरीक्षण भने हुने गरेको छैन । चालू आर्थिक वर्षमा सरकारका विभिन्न मन्त्रालय र केन्द्रीय निकायले लिएको प्राविधिक तथा अन्य सहायतामध्ये अन्तराष्ट्रिय गैरसरकारी संस्थामार्फत १ सय २७, द्विपक्षीय र बहुपक्षीय दाताहरूमार्फत अन्य प्राविधिक सहायता ४० र प्राविधिक सहायताको नाममा १ सय ४४ परियोजनामार्फत सो परिमाणको रकम खर्च गर्ने भनिएको छ । अर्थ मन्त्रालयले सार्वजनिक गरेको प्राविधिक तथा अन्य सहायताको विवरणअनुसार चालू आर्थिक वर्षका लागि ४७ अर्ब ४९ करोड ८५ लाख रुपैयाँ प्राविधिक सहायता र १७ अर्ब ४४ करोड ७६ लाख ५९ हजार अन्य प्राविधिक सहायताको सम्झौता भइसकेको छ । यस्तै, अन्तर्राष्ट्रिय गैरसरकारी संस्थामार्फत ७ अर्ब २८ करोड ८ लाख रुपैयाँ प्राविधिक सहायता आउने सम्झौता भएको छ । अर्थ मन्त्रालयका प्रवक्ता रामशरण पुडासैनी विदेशी दातृ निकायबाट प्राप्त हुने प्राविधिक सहायताको महालेखा परीक्षकको कार्यालयले लेखापरीक्षण गर्ने प्रचलन नै नभएको बताउँछन् । ‘प्राविधिक सहायताको लेखापरीक्षण गर्ने चलन छैन, अर्थ मन्त्रालयले सार्वजनिक गरेको प्राविधिक तथा अन्य सहायतको विवरणमा जति लेखिएको छ, सबै विवरण त्यही नै हो,’ पुडासैनीले राजधानीसँग भने । सरकारले विदेशी दातृ निकायबाट लिने प्राविधिक सहायताको विवरण बजेटमा समेत समावेश हुँदैन । प्राविधिक सहायतको नाममा वार्षिक अर्बौ रुपैयाँ खर्च हुने तर सरकारले आफ्नो वार्षिक आम्दानी तथा खर्चको विवरणमा यस्तो रकम उल्लेख नगर्दा सरकारको वास्तविक आम्दानी र खर्चको विवरण पनि देखिने गरेको छैन । सरकारले चालू आर्थिक वर्षका लागि ५ खर्ब १७ अर्ब रुपैयाँको बजेट विनियोजन गरेको छ । तर, सरकारको यो बजेटमा विदेशी दातृ निकायबाट प्राप्त भएको प्राविधिक सहायता समावेश नभएको अर्थ मन्त्रालयका प्रवक्ता पुडासैनीको भनाइ छ । ‘वार्षिक विनियोजित बजेटमा प्राविधिक सहायताबापत प्राप्त हुने रकम समावेश भएको हुँदैन,’ पुडासैनीले राजधानीसँग भने । सरकारले प्राविधिक सहायतामार्फत आएको रकमबारे कुनै पनि निकायलाई जानकारी दिनुपर्ने कानुनी व्यवस्था नरहेको अर्थका अधिकारीहरूको भनाइ छ । विदेशी प्राविधिक सहायता लिएर मन्त्रालयगत रूपमा सबैभन्दा बढी परियोजना स्वास्थ्य तथा जनसंख्या मन्त्रालयमा सञ्चालित छन् । स्वास्थ्य मन्त्रालयअन्तर्गत ३२ ओटा सहायतामा सञ्चालित परियोजना रहेका अर्थ मन्त्रालयले जनाएको छ । यस्तै, कृषि विकास मन्त्रालयअन्तर्गतका १३ र शिक्षा मन्त्रालयअन्तर्गत १२ परियोजनाले पनि प्राविधिक सहायता लिएका छन् ।
डर र धम्की आएपछि पीडितले प्रहरीमा किटानी जाहेरी दिन नसकेपछि २५ हजार क्षतिपूर्ति दिएर बलात्कार घटनाका आरोपी प्रहरी नियन्त्रणबाट उम्कीएका छन। गत आइतबार राति साढे दश बजे आफूमाथि बलात्कार भएको भन्दै न्यायको लागि झापाकी एक महिलाले ईप्रका झिलझिलेमा लिखित निवेदन दिएकी थिइन। पीडित महिलाको लिखित निवेदनका आधारमा घटनाका आरोपी झापा शिवगञ्ज २ का मन्दिप बिश्वकर्मालाई प्रहरीले पक्राउ गरेको हो। तर, पीडक उल्टैले पीडितलाई डर धम्की दिएर मानसिक रुपमा थप पीडा दिएपछि उनले प्रहरीमा जाहेरी नगरेको सतासीधामका महिलाले बताएका छन्। सो घटनाका आरोपी बिश्वकर्मा गाँउका ठूलै डनका रुपमा परीचित छन। डढे उपनामबाट चिनिने बिश्वकर्माले यस अघि पनि गाउँमा उधुम मच्चाउने गरेको स्वयम् उनकै छिमेकिले बताएका छन्। उनी यस्ता घटनाका पटके भएको स्थानीयबासीले बताएका छन्। २२ वर्षीया महिलामाथि बलात्कार गरेर पनि सामान्य झगडा जस्तै प्रहरी परिसरमै मुद्दा मिलेको घटनाप्रति महिला अधिकार कर्मीले आपत्ती जनाएका छन। पारालीगल गाँउ समिति सतासीधामकी देवी दाहालले भनिन्,'जानाजान बलात्कार भएको घटनाका आरोपितलाई आर्थीक प्रलोभनमा पारेर पीडकलाई उन्मुक्ति दिएकोमा गम्भीर आपत्ती छ,' उनले भनिन्, 'जघन्य अपराधमा माफी हुँदैन यो घटनाका आरोपीले सजाय पाउनु पर्छ।' यता ईलाका प्रहरी कार्यालय झिलझिलेलेे दिएको जानकारी अनुसार गत जेठ ३ गते शनिबार राति पीडितको घरमा राति करिब ११ बजे शिवगञ्ज ४ का ३० वर्षिय मन्दिप विक गएका थिए। ईप्रका झिलझिलेका प्रहरी निरीक्षक चिरन्जीवी दाहालले भने,'बलात्कार वा त्यस सम्बन्धी प्रयास पक्का भएको छ तर पिडितले जाहेरी दरखास्त नगरेपछि हामीले आरोपीलाई हिरासतबाट छाडिदिएका हौ।' दाहालका अनुसार पहिला बलात्कार भयो कारबाही गरीपाउँ भनि निवेदन आयो पछि बलात्कार भएको होईन यस सम्बन्धी म कतै उजुर गर्ने छुईन विश्वकर्मालाई हिरासत मुक्त गरी पाउँ भनी निवेदन आयो उनले भने यस्तो अवस्थामा प्रहरीले आरोपीलाई थुनेर राख्न मिलेन छाडिदियौ। बलात्कार भएकै रात घटनाका आरोपी केहि युवाको आक्रमणमा समेत परेका थिए। आक्रमणमा संलग्न भन्दै प्रहरीले शिवगञ्ज २ सुफल मुर्मु, पण्डे हेमरम र सुमन परियारलाई पक्राउ गरेको थियो। ४ गते नै पक्राउ परेका उनीहरु झिलझिले प्रहरीकै नियन्त्रणमा थिए। राती ११ बजे आफ्नै घरमा आएका मन्दिपले बलात्कार गरेको भन्दै युवतीले कारबाहीका लागि जेठ ४ गते नै इलाका प्रहरी कार्यालय झिलझिलेमा निवेदन दिएकी थिईन। जबरजस्ती गर्ने युवक विरुद्ध आफूले सिरानी मुनी रहेको खुकुरी निकालेर प्रहार गरेको उनको निवेदनमा उल्लेख छ। पीडितलाई न्याय र पीडकलाई सजायको माग गर्दै १ सय ४० जनाको हस्ताक्षरसहित आफुहरुले प्रहरीमा निवेदन दिएको पारालिगल महिला समूह सतासीधामकी सदस्य मीना बस्नेतले बताइन्। इप्रका झिलझिलेका सई वुद्धीमान चोङबाङले घटनाका दुवै पक्ष छलफलमा बसेकाले मुद्दा अघि बढाउन नपाएको जवाफ दिएका छन्। झिलझिले इलाकालाई समेत हेर्दै आएको इलाका प्रहरी कार्यालय दमकका डिएससी रविकुमार पौडेलले भने,'युवतीको स्वास्थ्य परिक्षण पनि भैसकेको र अब दुवैपक्षका निवेदकले दिएको जाहेरीका आधारमा मुद्दा चलाइने बताएका छन्। डिएसपी पौडेलले शुक्रबार साँझ मुद्दा अघि बढाउने बताइरहँदा शनिबार साँझ घटनाका आरोपीलाई उन्मुक्ति दिएको हो।
सर्वसाधारणलाई उज्याले पुर्‍याउने ट्रान्सफर्मर नै चोरी हुन्छ भन्दा पत्यार नलाग्न सक्छ, तर नेपाल विद्युत प्राधिकरणको हेटौँडा क्षेत्रीय कार्यालयअन्तर्गतका जिल्लाहरुमा तामाको तार कवाडीमा बिक्रि गर्न ट्रान्सफर्मर नै चोरी गर्ने क्रम बढेको छ। एकवर्ष भित्र मात्र १२ वटा चोरीका घटना क्षेत्रीय कार्यालयमै भएको क्षेत्रीय निर्देशक रामएकवाल यादवले बताए। ‘तामाको तारका लागि ट्रान्सफर्मर नै चोरी हुनु डरलाग्दो समस्या बनेको छ, चोरी गर्ने क्रम बढ्दो छ।’ उनले भने। राजधानी दैनिकमा भीम गौतमको समाचार छ। ५० केभीए ट्रान्सफर्मरको मूल्य डेढदेखि २ लाख रुपैँया पर्छ भने २५ केभीएको मूल्य त्यसको आधा तथा १०० केभीएको मूल्य दोब्बर पर्छ। ट्रान्सफर्मर चोरेर कबाडीको भाउमा २०/२२ हजारका लागि २/३ लाख पर्ने ट्रान्सफर्मर नै चोरी हुने गरेको छ’ प्राधिकरणका एक अधिकारीले भने।
संविधानसभाका नवनिर्वाचित सदस्यहरूलाई संविधान सभामा निर्वाचित जेष्ठ सदस्य एवम् राष्ट्रिय प्रजातन्त्र पार्टीका अध्यक्ष सूर्यबहादुर थापाले राजधानीको नयाँबानेश्वरस्थित अन्तर्राष्ट्रिय सम्मेलन केन्द्रमा पद तथा गोपनीयताको शपथ दिलाएका छन्। ३५ जना सभासद्ले भोजपुरी, मैथिलीलगायत १० मातृभाषामा सपथ ग्रहण गरेको संसद् सचिवालयले जनाएको छ । संविधानसभाबाट संविधान लेख्नका लागि सभासद्हरूले शपथ लिन लागेको यो दोस्रो पटक हो। संविधानसभामा प्रनितिधित्व गर्नेमध्ये ज्येष्ठ सदस्य एवम् राष्ट्रिय प्रजातन्त्र पार्टीका अध्यक्ष सूर्यबहादुर थापाले नवनिर्वाचित सदस्यहरूलाई यस पटक शपथ दिलाउँदै छन् ।। यसपटकको संविधानसभामा दुई स्वतन्त्र सभासद्सहित ३० राजनीतिक दलका ५७५ सदस्यको प्रतिनिधित्व रहेको छ। प्रत्यक्ष निर्वाचन प्रणालीमार्फत २४० निर्वाचन क्षेत्रबाट चुनिएका र समानुपातिक निर्वाचन प्रणालीअन्तर्गत चयन भएका ३३५ सदस्यले आजको बैठकमा सहभागी जनाउने छन्
ओशोले सुनाएको एउटा सुन्दर कथाबाट म यो लेखनीको सुरुवात गर्छु। गुरुले एउटा पिपलको बीज फुटाएर शिष्यहरुलाई देखाएछन् र सोधेछन्, “यस भित्र के छ ? देख्न सक्छौ ?” त्यति मसिनो बीजभित्र के छ भनेर जवाफ दिन सबैलाई कठिन भएछ। तर कसैले गुदी छ भनेछन्। धेरै जसोले केही पनि छैन भन्ने जवाफ दिएछन्। ति मध्ये एउटा शिष्यले जवाफ दिएछ, “गुरुदेव, म यो बीजभित्र विशाल वृक्ष देखीरहेछु।” यो कथा सुनाउदै ओशो भन्छन् – हरेक मनुष्यभित्र विशाल बृक्ष हुने बीज लुकेर बसेको हुन्छ। त्यो बीजको सम्भाव्यतालाई कसैले देख्छन् त कसैले देख्दैनन्। अब मैले उठाउन खोजेको प्रसंङ्ग तीर लागौं। भर्खरै भारतको नयाँ दिल्लीमा आम आद्मी पार्टी खोलेर अरविन्द केजरीवाल उदाए। हामी पढेलेखेका, बुद्धिजिवी लगायतले चिच्यायौं – नेपालमा पनि केजरीवाल जन्मिनु पर्छ। केही समयअघि नेल्सन मण्डेलाले देह त्याग गरे। हामीले श्रद्धाञ्जली प्रकट गर्दै भन्यौं – किन जन्मदैनन् हाम्रोमा मण्डेलाहरु ? हामी कहाँ पनि जन्मिदेउ न हे मण्डेला। हामी कहाँ बुद्ध एक पटक मात्रै जन्मिएर पुगेन। पटक पटक फेरि बुद्ध जन्मिदेउ भनेर पुकारा गर्छौं। बीपी र पुष्पलालहरुलाई फेरि आइदेउ भन्छौं। हाम्रै वरपर मानव सेवामा मरिहत्ते गरेर लाग्नेहरुलाई प्रशंसा गर्न कञ्जस्याईँ गर्ने हामीहरु अर्की मदर टेरेसाको जन्मको प्रतिक्षा गर्छौं। वाह ! अतुलनीय छ हाम्रो पर्खाई, हाम्रो धैर्यता। हामी आफैलाई केजरीवाल हुन कस्ले रोकेको छ ? भ्रष्टाचारको विरोधमा लागेकाहरुलाई नै हामी भ्रष्टाचारी देख्छौं र उसको नियतमा शंका गर्छौं। हामीलाई त प्रल्हादको प्रार्थना सुनेर हिरण्यकश्यपुको वध गर्न नरसिंह अवतार आए झैं छू। मन्तर भए जसरी एकै पटक केजरीवाल नै प्रकट भइदिनु पर्छ। केजरीवालको संघर्ष र विगत हामी हेर्दैनौं। कयौं केजरीवालहरु हाम्रै वरीपरी ‘नेपाल माता कि जय’ भन्दै हिडीरहेका छन्। हामी तिनलाई गन्दैनौं। हामी भित्रै केजरीवालको बीज अंकुराउन खोजीरहेको छ तर हामी त्यसलाई वृक्ष हुन दिदैनौं। अनि छ कसैले हामीलाई मण्डेला हुन रोकेको ? बुद्ध हुन रोकेको ? हामी चमत्कारमा विश्वास गर्ने भयौं। भाग्यमा विश्वास गर्ने आधुनिक भाग्यवादी भयौं। हामी आफै मुक्त हुन चाहादैनौं। हामी आफुलाई मुक्ति दिन कुनै मसिहाँ आइदेओस् भनेर जीवन विताईदिन सक्छौं तर आफै भित्रको त्यस्तो मसिहाको हत्या गरीदिन्छौं। मण्डेलाकै उदाहरण लिउँ। उनी रङ्गभेद विरोधी आन्दोलन गरेर मात्रै मण्डेला भएका होइनन्। न त दक्षिण अफ्रिकाको पहिलो अश्वेत राष्ट्रपति भएर नै। उनी त राष्ट्रपति जस्तो गरीमामय पदबाट अवकाश लिएर आफू राष्ट्रको अभिभावक र मार्गदर्शक भएर बसीदिनाले सबैका प्रिय माडिबा र मण्डेला बनेका हुन्। आफूले जीवनभरी गरेको संघर्षको ब्याज खाएर बसेनन् उनी। उनको महानता उनको ‘त्याग’ को सह-उत्पादन् (बाइ-प्रडक्ट) हो। छ फिटको जमिन मुनी नपुगुञ्जेल सम्म पद ओगटेर बसेका भए आज उनी यति सम्मानित हुने थिएनन्। हाम्रा नेताहरुले समेत नेपालमा मण्डेलाको खाँचो भएको कुरा गर्दा बडो ताज्जुब लागेर आउछ। सके मर्दा पनि पद बोकेरै लाजाउँला झैं गर्ने प्रवृत्ति सुधारे आफै मण्डेला बनिहालिन्छ नि। आफु बाहेक सबै जना मण्डेला बनिदिउन् भन्ने लाग्छ उनीहरुलाई। यसलाई अझैं मसिनो गरी सोचौं त। हामी मध्ये कति त अनेकौं संघ, संस्था र संगठनमा छौं होला। त्यहाँ प्रमुख पद आफूले पाउनु पर्ने दाबी गर्दै कतिको चित्त दुखायौं होला। घात प्रतिघात गर्यौं होला। विगतको योगदानको व्याज माग्यौं होला। खोइ हामीभित्रको मण्डेला? बुद्धकै कुरा गरौं न। बुद्ध जस्तै घरबार त्यागेर तपस्वीको भेषमा ज्ञानको ज्योति फिजाउदै हिड्न हामी कोही तयार छौं र ? हाम्रा साखा सन्तानमा त्यसरी हिडुन् भन्ने हामी चाहान्छौं र ? बुद्ध नै कोही हामीलाई ज्ञान बाँड्न आए हामीले चाख दिएर सुनौंला ? त्यो सुन्न हामीले फुर्सद निकालौंला ? इमान्दार भएर यि प्रश्नहरु आफैलाई सोधौं। यसको उत्तर सकारात्मक आए हामीले पुकारेको ठिकै छ। होइन भने हामी जस्तो ढोंगी, पाखण्डी र भाग्यवादी संसारमा खोजेर पाउन मुस्किल छ। अब भन्नुस् त, हामी भित्रको बीज कहिले वृक्ष होला ?
(यस लघुकथामा प्रयोग पात्र र घटनाक्रमहरु काल्पनिक हुँदाहुँदै पनि समयको प्रभावले कुनै व्यक्ति वा विषयवस्तुसँग मेल खान गएमा संयोगमात्र हुने छैन, यो त विवेकहीनहरुको हठको उपज हुने छ र माफी उनीहरुले नै माग्नु पर्ने छ।) देशमा विवेकको खडेरी थियो। सर्वत्र विवेकहीनहरुको सशक्त राज। विवेकको भाँडो अलिकति गह्रुंगो भएकाहरु तारतम्य मिलाउन नसक्दा पछि पर्दै थिए। यस्तैमा थाले वरिष्ठ डाक्टरले अनशन। समयको यो थुम्कोमा बसेर यौटा ‘म’, सोही समयदेखिको प्रत्यक्षदर्शी, मनोवयान दिइरहेको छु। हो म पनि पापी हुँ। मेरा आँखा अगाडिको माफियाहरुको गहन चलखेल पर्दाफास गर्न नसक्दा यो भयंकर अनर्थ भयो। उबेला मैले मेरो प्राण खतरामा देखेँ, त्यसैले म बोलिन। प्रा। ‘डाक्साप’लाई सुक्ष्म प्राणको लोभ लागेन, बरु उनी त सारा राज्यमा प्राण फुक्न लागिपरिरहे। आफैँले प्राण भरेका असंख्य आत्माहरुको अदम्य आडको भरमा ‘डाक्साप’ले अनशन जारी राखे। अनशनको एघारौँ दिन आफ्नो सम्पूर्ण प्राण नै देशलाई अर्पण गरेर बिते ‘डाक्साप’। उनको प्राणको झिल्को शरीर छाडेर विस्फोट भयो। आफ्नो प्राण र अभिमानलाई महत्व दिनेहरुलाई राज्यको प्राण र स्वभिमानको त्यो आँधीले बढारिदियो। राज्य संयन्त्रका “मै हुँ” भन्नेहरु कुलेलम ठोक्नुपर्यो। उनको महान अभियानलाई व्यक्तिगत हठमा जोडेर कुर्सीको लोभ गर्नेहरु मुख देखाउन लायक रहेनन्। “छोड्दिन”भन्नेहरुको भागदौड भयो। “छोड्नुहुँदैन” भन्नेहरु नतमस्तक भए। सारा संयन्त्रकाहरु नचाहँदा नचाहँदै पनि “नैतिकताको आधार”मा भन्दै राजिनामा दिन बाध्य भए। रेग्मीज्यूसमेत अपमानजनक रुपमा अँध्यारो अनुहार लगाउँदै “गण्डकीतिर लागे रे” भन्ने सुनियो। जित ‘डाक्साप’ कै थियो। लाखौँ जनताले ‘डाक्साप’को शक्तिशाली आत्मा आफैँसँग भएको महसुस गरे। पुरानो शरीर हेर्न मन्दिर छेउको घाटसम्म पुगे, तर घर फर्केनन्। बरु उतैबाट ‘विवेकको विउ’ पाइलापाइलामा छर्दै हिँडे। भेटिएका टापटिप फोहोरहरु पनि जलाइदिए। त्यसै दिन सारा विवेकहीनहरु हारे। ‘डाक्साप’ को उज्यालो विचारको आडमा निर्दोष बिरामीको हालत तहसनहस गराउनेहरु पनि हारेर ‘गोहीको आँसु’ झारे। आज म यो सुन्दर विवेकशाली राज्यमा आफ्नै मनसँग लुकिछिपी हिँडिरहेको छु। म पापी हुँ। मेरो चाहना पटक्कै यो थिएन। मलाई यमदूतहरुले भयंकर प्रताडना दिने तयारी गरिरहेका छन्। म झल्याँस्स बिउँझिन्छु। सारा सामाजिक सञ्जालहरु ‘डाक्साप’को अनशनको समर्थनमा निथ्रुक्कै भिजेका थिए।
पेट्रोलियम पदार्थको मूल्य वृद्धिको विरोधमा आन्दोलनरत विद्यार्थीले बन्दको अवज्ञा गर्दै सवारी चलाएको भन्दै एउटा यात्रुबसमा आगजनी गरेका छन्। काठमाडौ-दोलालघाट रुटमा चल्ने बा २ ख ८७९ नम्बरको जुगल यातायातको बसमा आज राजधानीको पुरानो बसपार्कमा आगजनी भएको हो। आगजनीबाट बसमा क्षति पुगेको छ। तत्कालै आएको दमकलले आगो बसमा लागेको नियन्त्रणमा लिएको थियो ।
चुनावी गतिबिधि संचालन गर्दा निर्वाचन आचार संहिता पालना नगरी चलाइएका १० वटा सवारी साधन बाँके प्रहरीले नियन्त्रणमा लिएको छ। निर्वाचन अधिकृतको कार्यालय बाँकेको अनुरोधमा प्रहरीले निर्वाचन अधिकृतको कार्यालयबाट अनुमति नलिई चलाइएका गाडीहरु नियन्त्रणमा लिइ कारबाहीको प्रकृया शुरु गरिएको जिल्ला प्रहरी कार्यालय बाँकेले जनाएको छ। निर्वाचन आचार संहितामा एउटा उम्मेदवारले २ वटा हलुका सबारी साधन र राजनीतिक दलले एउटा जिल्लामा २ वटा सवारी साधन प्रयोग गर्न पाउने ब्यवस्था भए पनि अधिकांश उम्मेदवार तथा पार्टीहरुले त्यसको पालना गरेका छैनन्। आचार संहितामा चुनावी गतिबिधिमा हलुका सवारी साधनहरु प्रयोग गर्दा निर्वाचन अधिकृतको कार्यालयबाट अनुमति लिनु पर्न ब्यवस्था भए पनि अधिकांश दल तथा उम्मेदवारले अनुमति बिना नै पार्टीको झण्डा चुनाव चिन्ह र ब्यानर लगाएर सञ्चालन गर्दै आएका छन्। बाँकेमा २ दर्जनभन्दा बढी राजनीतिक दल र १ सय १५ जना उम्मेदवार चुनाबी मैदानमा भए पनि २ वटा दल र ३० जना उम्मेदवारले मात्रै निर्वाचन अधिकृतको कार्यालयबाट अनुमति लिएर सवारी साधन संचालन गरेका छन्। निर्वाचन अधिकृतको कार्यालयले अनुमति लिएर मात्रै सवारी साधन सञ्चालन गर्न राजनीतक पार्टी उम्मेदवारहरुलाई आग्रह गरेको छ। आचार संहिता विपरीत अनुमति नलिई सञ्चालन गरिएका सवारी साधनलाई नियन्त्रणमा लिई कानूनी कारबाही गरिने बाँकेका मुख्य निर्बाचन अधिकृत हरि प्रताप केसीले जानकारी दिए। निर्वाचन आयोगले चुनावी मैदानमा रहेका राजनीतिक दल र उम्मेदवारका नाममा कुनै पनि झोला, टी–शर्ट, टोपी, कलम र डायरीमा दलको नाम, झण्डा, चुनाव चिन्हको प्रयोग गरी वितरण गर्न रोक लगाएको छ।
नेकपा–माओवादीले अघि सारेको गोलमेच सम्मेलन प्रश्तावमा प्रमुख राजनीतिक शक्तिलाई सहमत गराउन अमेरीकी विज्ञले पहल गरेको खुल्न आएको छ। दुई साताअघि काठमाडौंस्थित गोकर्ण रिसोर्टमा प्रमुख दलका मध्यम कदका प्रभावशाली नेताहरूको आवासीय वैठक गरी यस्तो पहल भएको आजको अन्नपूर्ण पोष्टमा खबर छ। बैठकमा अमेरिकी विशेषज्ञ जोन पल लेडेरकले नेताहरूलाई नेकपा–माओवादीले अघि सारेको गोलमेचबारे सकारात्मक बन्न आग्रह गरेका थिए।'प्रमुख राजनीतिक फर्मेसनमध्ये एकले राउण्ड टेबलमा प्रस्ताव गरेको छ,यसलाई अयथार्थवादी भनेर प्रायः बेवास्था गर्ने गरिएको छ,' बैठकमा लेडेरकले लिखित प्रश्ताव पेस गरेका थिए।'तर राउन्ड टेबलको प्रस्तावभित्रका आधारभूत चासोका विषय छलफलका लागि योग्य छन्।' लेडेरकले गोलमेचमा जोड दिँदै भनेका थिए,' यसले आधारभूत रूपमा दुईवटा महत्वपूर्ण विषय समेटेको छ,सर्वदलिय संवादको आवश्यकता र संविधानलाई अन्तिम रूप दिन बाँकी कुरा चुरा तथा गहिरा विषयलाई गम्भीरताका साथसम्कोधन गर्नुपर्ने आवश्यकता।'
नेकपा–माओवादी म्याग्दीको वैठक शान्तिपूर्ण रुपमा संविधान सभा निर्वाचनका कार्यक्रम वहिष्कार गर्ने निर्णय गर्दै शनिवार राति सम्पन्न भएको छ । भूमिगत रूपमा कसैलाई जानकारी नै नदिईकन दुईदिनसम्म बरंजा–३ खर्कस्थित पूर्वसभासद् गमवहादुर श्रीषको घरमा वसेको भनिएको वैठकलाई जिल्लास्थित राजनीतिक दल र सुरक्षा निकायले समेत अर्थपूर्ण रूपमा लिएका छन् । नेकपा–माओवादी म्याग्दीका राज्य समितिमा प्रतिनिधित्व गर्नेहरूको सहभागिता रहेको वैठकले गरेका सवै निर्णयहरु भने सार्वजनिक गरिएको छैन । आगामी मंसिर–४ मा हुन लागेको संविधानसभाको निर्वाचन बहिष्कारको घोषणासहित आन्दोलनमा रहेको माओवादीले चुनाव, पार्टीको भावी रणनीतिका साथै केन्द्रीय समितिको निर्णयलगायत विभिन्न विषयमा केन्द्रित भएर छलफल गरेको प्रचारप्रसार विभाग प्रमुख सुवास विकले सेतोपाटीलाई वताए । ‘शान्तिपूर्णरुपमा बहिष्कारको आन्दोलन गरिन्छ ,अनावश्यक प्रचारप्रसार गर्नेहरूलाई सचेत गराउने छौं’ उनले भने । बैठकमा कुनकुन विषयमा छलफल गरियो र केके निर्णयहरु भए भन्ने विषयमा भने सार्वजनिक गर्न चाहेनन् । एकदुई दिनभित्र पत्रकार सम्मेलनको आयोजना गरेर सार्वजनिक गरिन्छ’ नेकपा माओबादीका प्रकाश विकले भने । वैठकमा राज्य कमिटिअन्र्तगतको सचिवालयमा म्याग्दीबाट प्रतिनिधित्व गर्ने अधिकाँस नेताहरूको सहभागिता रहेको उनले बताए । जिल्ला इन्चार्ज गमबहादुर श्रीषको घरमा बसेको भनिएको बैठकमा संविधान सभाको निर्वाचनका विषयमा बढि छलफल भएको जनाइएको छ । माओबादीको यो बैठकलाई अर्थपूर्ण रुपमा हेरिएको छ । बैठकमा केन्द्रीय सदस्य धुव्र घिमिरे, जिल्ला इन्चार्ज गमबहादुर श्रीष, सहइन्र्चाज लालु किसान, सेक्रेटरी सुविन जुग्जाली लगाएतका नेताहरुको सहभागिता रहेको थियो । पार्टी विभाजन पछि माओवादीका जिल्लास्तरमा महत्वपूर्ण जिम्मेवारी सम्हालेका नेताहरू वैद्य समूहमा लागेका छन् ।
आगामी मंसिर ४ गते हुने संविधानसभाको चुनावलाई मध्यनजर राख्दै नेकपा एमालेले ५ बर्षदेखि निष्क्रिय रहेको युथ फोर्सलाई पुन सक्रिय बनाउने भएको छ । शुक्रबारदेखि चितवनमा चलेको एमाले भातृ संगठनको राष्ट्रिय कार्यकर्ता भेलाले पार्टीका शीर्ष नेताहरुकै निर्देशनमा युथ फोर्सको पुनर्गठन गरिएको हो । दुबै संगठनमा आबद्ध फोर्सका सबै सदस्य युवासंघकै समानान्तर कमिटीको रुपमा रहेका छन् । घोषणा गरिएको युथ फोर्सको संयोजकमा चन्द्र लामा र उपसंयोजकमा ध्रुव आचार्य सर्वसम्मत चयन गरिएको छ । सदस्य संख्या ७५ वा सय पुर्या्उने बिषयमा छलफल जारी रहेको सहभागी एक नेताले बताए । बन्दशत्रलाई सम्बोधन गर्न आइपुगेका पार्टी महासचिब ईश्वर पोखरेलले युथ फोर्स एमालेको मेरुदण्ड भएकोले बिबाद रहीत तरिकाले चल्नुपर्ने सुझाव दिएका थिए । 'आजैका मितिदेखि फोर्स सक्रिय भएको घोषणा गर्छु, उनले भने,'गलत कामलाई रोक्न फोर्सका साथीहरु गाउँगाउँ खटिनुहुनेछ ।' कार्यक्रममा युवाहरुको सक्रियताले यो चुनावमा आफ्नो पार्टी नम्बर वान पार्टी बन्ने दावी गरेका थिए ।
आसन्न संविधानसभा निर्वाचनको पूर्वसन्ध्यामा असन्तुष्ट पक्षबाट बढेको हिंसात्मक श्रृंखलाका साथै निर्वाचन आचारसंहिता उल्लंघनका घटनालाई लिएर नेकपा एमालेले सरकार र निर्वाचन आयोगप्रति असन्तुष्टि व्यक्त गरेको छ। ‘सरकारको सुरक्षा व्यवस्थापन र निर्वाचन आयोगले आचारसंहिता कार्यान्वयनमा सरकार र आयोगलाई सोझै गाली गर्ने कुरा भएन,’ एमाले पार्टी नेता प्रदीप नेपालले भने। पार्टी केन्द्रीय कार्यालयमा बिहीबार पत्रकार सम्मेलन गर्दै उनले भने, ‘सरकारले निर्वाचनको सुरक्षा प्रत्याभूति दिनुपर्छ।’ एनेकपा माओवादीका अध्यक्ष पुष्पकमल दाहालले आचारसंहिता विपरीत हेलिकप्टर सयर गरेको भन्दै उनले भने, ‘आयोगको फितलो व्यवहारका कारण आचारसंहिता अचारजस्तै भयो र त्यो तत्काल रोक्नुपर्छ।’ मोहन बैद्य नेतृत्वको नेकपा माओवादी लगायतको ३३ दलीय मोर्चाले निर्वाचनलाई लक्षित गरी जारी राखेको यातायात बन्द र देशका विभिन्न भागमा भइरहेका हिंसात्मक घटना र आक्रमणको निन्दा गर्दै एमालेले असन्तुष्ट पक्षको माग निर्वाचन पश्चात संविधान निर्माणको प्रक्रियामा सम्बोधन गर्ने बचनबद्धता व्यक्त गरेको छ। मुलुकका विभिन्न भागमा भइरहेका बम विष्फोटन र हिंसात्मक क्रियाकलापमा आफ्नो पार्टीको संलग्नता नरहेको भन्ने माओवादी अध्यक्ष बैद्यको पक्षिल्लो दाबीबारे टिप्पणी गर्दै एमाले महासचिव ईश्वर पोख्रेलले भने, ‘यदि उसको दाबी सही भए राज्यले यस्ता अपराधिक कार्यमा संलग्न व्यक्तिलाई पक्राउ गरी कानुनी कारबाही गर्नुपर्छ।’ हिंसा र धम्कीको भरमा निर्वाचन नरोकिने भन्दै पोख्रेलले मंसिर ४ को निर्वाचनले लिक बाहिर गएको राजनीतिलाई कम्तीमा पनि लिकमा ल्याउने दाबी गरे। पत्रकार भेटघाटमा एमाले नेता नेपालले एमाओवादीले निर्वाचनमा एमालेलाई स्वच्छ प्रतिस्पर्धाबाट पराजित गर्न नसकेपछि मतदातालाई पैसाको बलमा खरिद गर्ने निर्वाचन विरोधी र मानवता विरोधी कार्य गरेको आरोप लगाए। कुनकुन क्षेत्रमा पैसाको खेलो भएको छ भन्ने प्रश्नको जवाफमा नेपालले मोरङ ९ र काठमाडांै २ मा माओवादीले पैसाको चलखेल भएको जानकारी आफूले पाएको बताए। एमालेबाट काठमाडौं निर्वाचन क्षेत्र नम्बर २ मा पार्टी नेता माधवकुमार नेपाल र मोरङ ९ मा घनश्याम खतिवडा चुनावी मैदानमा उत्रेका छन् भने माओवादीबाट क्रमशः लीलामणि पोख्रेल र बर्षमान पुन चुनाव लड्दै छन्। यसअघि फोटो अर्कै पर्न गएकोमा सच्याइएको छ
कलेजको लापर्वाहीका कारण नेपाल मेडिकल काउन्सिलले लिने चिकित्सक लाइसेन्स परीक्षा दिन बञ्चित चिकित्सा विद्यार्थीले नोबेल मेडिकल कलेजको बहिरंग (ओपिडी) विभाग दुई दिनदेखि ठप्प पारेका छन् । आफूहरुले न्याय पाउनुपर्ने भन्दै उनीहरु बहिरंग विभागको प्रवेशद्वारमा धर्नामा बसेका छन् । धर्नाका कारण सेवा प्रभावित बनेको छ । आन्दोलनरत विद्यार्थीले साताअघि कलेजको प्रशासन विभागमा गरेको तालावन्दी कायमै रहेको आजको कान्तिपुरमा खबर छ । विद्यार्थीले वहिरंग विभागको मूलद्वारमा तालाबन्दी गर्ने प्रयास गर्दा सुरक्षाकर्मीले रोकेका थिए । त्यसपछि विद्यार्थीहरु कलेज व्यवस्थापनविरुद्ध नारावाजी गर्दै धर्नामा बसेका हुन् । सोमबार बहिरंग विभागको मुलद्धारामा विद्यार्थीले मध्याह्नसम्म तालावन्दी गरेका थिए । अपरान्ह ताला खुला गरेर स्थानीय प्रशासनको रोहवरमा वार्ता गर्न विद्यार्थी गए पनि कलेज व्यवस्थापन समितिका कोही पदाधिकारी वार्तामा नगएपछि आन्दोलनरत विद्यार्थी आक्रोशित बनेका हुन् । एमबीबीइएस उत्तीर्ण गरेका ६१ चिकित्सा विद्यार्थीले मेडिकल काउन्सिलको लाइसेन्स परीक्षाका लागि भरेको फाराम कलेजले समयमा काउन्सिलमा नबुझाई दिँदा उनीहरु परीक्षा दिनबाट बञ्चित भएका हुन् । कलेज प्रशासनले फाराम समयमा बुझाउन नसकेको स्वीकारेको छ ।
अचम्मै–अचम्मका व्यथा भित्रको एउटा जिल्ला हो रोल्पा। सकरात्मक परिवर्तनको अनुभूति गर्नै नपाएको यहाँको शिक्षा क्षेत्रको वास्तविकता भित्र जाने हो भने सामान्य मानिस असामान्य भएर फर्किन्छ। १० वर्ष युद्धले पिछडियो। त्यो भन्दा अगाडि प्राय गुमनाम। लोकतन्त्रमा सत्ताको सिढि मात्र बन्यो रोल्पा। हिजो आफूले पढे पनि जनतालाई वुर्जुवा शिक्षाको नाममा पढ्नै दिइएन। बन्दुक बोकाइयो। बोक्न नचाहने हैसियत भएका बिदेसिए। बाँकी कालापार र उपत्यकाभित्रका इटा भट्टामा मजदुर बने। कापी कलम बोक्ने नानी वाबुको दैनिकी सैन्य–अप्रेशन अनि युद्धकर्तालाई बन्दोवस्तिमै ब्यस्त। चक समाउनु पर्ने शिक्षकहरु या प्रशिक्षणमा या त असहजताको बहानामा विस्थापित। तिम्रो शहरमा हिरामोती सुनको अभाव छ! यता मेरो गाँउ बस्तीमा नुनको अभाव छ!! राज्य सचेत छ भने बरु छिट्टै पठाई दिनु! अस्पतालमा बिरामीलाई खुनको अभाव छ!! एक जना सुदुर–पश्चिमका भाइ (धनराज विक) ले गजलमा लेखे जस्तै अभावै–अभावमा पिल्सिएका जनता अनि तिनका सन्ततिको कथा उठान गर्दै–गर्दा कलम हिड्यो यतातिर..। कहिले बिवेकमा घाम नलाग्ने नीति–निर्माणकर्ता र नेतृत्वसँग कुन बाटोबाट के–के माग्ने? रोल्पा आफै अलमल छ। अहिले रोल्पामा ७६ हजार ३ सय २८ जना विद्यार्थीले जम्मा ४ सय ३२ वटा स्कूलहरुमा अध्ययन गर्छन। अर्थात रोल्पामा ४ सय ५ सरकारी विद्यालय छन भने २७ निजी। प्रतिशतमा लैजाने हो भने शिक्षक–बिद्यार्थी अनुपात ५६ छ। त्यसै गरी विद्यालय–विद्यार्थी अनुपात १ सय ७७ छ। साक्षरता प्रतिशत झन लाजैमर्दौ छ। सबै भन्दा वढि सदरमुकाम रहेको लिवाङ गाविसमा ८३ प्रतिशत साक्षरता दर छ भने सबै भन्दा कम गाम गाविसमा २७ प्रतिशत। सरदरमा हेर्‍यो भने ६५–७० को हाराहारीमा छ। भर्ना–दर गुम्चाल गाविस र जिनावाङ गाविसमा सत प्रतिशत देखिन्छ भने उवा गाविसमा ७३.८ प्रतिशत मात्र छ। अहिले सम्म रोल्पाको हार्जङ, करेटी र स्यूरी गाविसमा माध्यमिक विद्यालय नै छैन भने गुम्चाल, हार्जङ, सेरम र स्यूरीमा जम्मा ३–३ वटा मात्र विद्यालय छन। उता कुनैपनि गाविसको प्रत्येक वडामा निम्न माध्यमिक विद्यालय छैनन्। अर्थात धेरै ठाउँका स–साना नानी–बाबुहरु अध्ययन गर्न २–३ घन्टाको पैदल यात्रा गरेर पुग्नु पर्छ विद्यालय या त डेरा खोजेर बस्नुपर्छ। अहिले रोल्पामा जम्मा ६७ मावि, १ सय ५१ निमावि, ४ सय ५८ प्राबि छन भने उच्च माध्यमिक विद्यालय जम्मा ११ वटा। अचम्मै–अचम्ममा अर्को अचम्म छ यहाँ। माध्यमिक विद्यालयको प्रधानाध्यपक एसएलसी वा आइए पास गरेका शिक्षकहरु छन् कतिपय ठाउँमा। एसएलसी–आइए पास गरेका प्रअको नियन्त्रणमा विएड–एमएड गरेका शिक्षकहरु रहदैनन्। त्यसपछि शुरु हुन्छ असजिलो वातावरण। ६४ सरकारी मावि मध्येमा १८ स्थानमा मात्र योग्यता पुगेका स्थायी शिक्षकहरु प्रअ छन। धेरै ठाउँमा योग्यता भएपनि प्रावि–निमावि दरबन्दीका शिक्षकहरुले प्रअको जिम्मेवारी सम्मालिरहेका छन्। गत वर्षको एसएलसीमा मात्र १०.०५ प्रतिशत विद्याथी उर्त्तिण गराउन सफल रोल्पाका विद्यालयहरुबाट विशिष्ट श्रेणीमा जम्मा ३ जना पास भएका थिए। त्यो पनि नीजि विद्यालयबाट। अझ नीजि विद्यालयकै धेरै विद्यार्थी अनुर्तिण भएको रोल्पाका धेरै सरकारी विद्यालयहरुमा नतिजा शून्य पनि रह्यो। ३२ गाविसमा त प्रत्येक वडामा प्राविसमेत छैन। अर्थात प्रावि तहको शिक्षा लिन २–४ घण्टाको पैदल यात्रापछि पुग्छन स–साना नानी–बाबुहरु स्कूलतिर। थाहा छ सबैलाई तर चासो छैन कसैलाई। सहरका शिसु कक्षा, स्कूल बस, बालमैत्री विद्यालय, शैक्षिक सामाग्री, दिउँसोको खाजा सबै सबैलाई गिज्याउछ रोल्पाको शिक्षाले। सदरमुकामस्थित बालकल्याण उच्च माध्यमिक विद्यालयका प्राचार्य मधुसुधन पोख्रेल “बालमैत्री वातावरण, शिक्षकको व्यवहार, घरमा बालश्रम, अशिक्षित अविभावकलगायतका कारणले रोल्पामा शिक्षाको जग मै ढुंगा लाग्ने गरेको” बताउँछन्। धेरै माविमा स्थायी दरबन्दी नै छैन। राहत, निजी, सट्टा आदि आदिमा टिकेका छन विद्यालयहरु। जिल्ला शिक्षा कार्यालयको तथ्यांकमा करीव ९३ प्रतिशत बालबालिका भर्ना भएका छन तर व्यवहारिक रुपमा त्यो यथार्थ होइन। सदरमुकामबाट २८ कोष टाढा गाम माविका प्र.अ. बागविर घर्तीले भने, “भर्ना दर जति देखिए पनि विद्यालय आउने बेलामा न्यून संख्यामा विद्यार्थीहरु आउँछन” उनले थपे, “अशिक्षा गरीबीका कारण घरायसी कामकाजमा वेफूर्सदिला हुने भएकाले विद्यार्थी नियमित विद्यालयमा उपस्थित नहुने। ” विद्यालय घरभन्दा ज्यादै टाढा हुने भएकाले बिहान स्कूल नपुग्दै शारीरिकरुपमा थाकिसकेका हुन्छन विद्यार्थीहरु। घर पुग्दा करीब प्राय साझ परिसकेको हुन्छ। एकछिनको घरायसी कामकाज पछि रात शुरु हुन्छ। न बत्ति छ न उज्यालो कुनै। थकित शरीर गृहकार्यबीना सुत्नु दैनिकी। “कतिपय बाबु–आमा त आफ्ना सन्तानले ५ कक्षा पास नगरेकोमा खुसि हुन्छन, अझै कतै त फेल गराउन पहल गर्छन” शिक्षक दलवहादुर घर्ती बताउँछन। “कारण हो कक्षा ६ को पढाइका लागि दैनिक ३–४ घण्टाको यात्रा वा अर्को गाउँमा डेरा गरेर सन्तानलाई बसाउनु पर्ने, घरको कामको बिचल्लि” घर्ती बताउँछन्। होलेरी श्रोतकेन्द्रका श्रोतव्यक्ति कुलराज आचार्यले भने,-“अविभावकहरुलाई पढाई हुनु नहुनुमा कुनै फरक नपर्ने प्रबुतिका कारण रोल्पाको शिक्षा धुमलिएको हो, उनले थपे, “अशिक्षित त छन नै बुझ्नेहरु पनि अबुझ बनिदिन्छन ।” 'पहिलो त शिक्षहरुले प्रअलाई टेर्दैनन् दोस्रो प्रअले पनि पढाइ प्रति लगनशिलता देखाउँदैनन्” श्रोतव्यक्ति कुलराज आचार्य वताउँछन्। प्रायजसो प्राविहरुमा रहने २–४ जना शिक्षकहरु छन त्यो पनि आलोपालो विद्यालय जाने गरेको पाइन्छ। “शिक्षकहरुको सेवा ग्यारेन्टी नहुनुले पनि आलेापालोको चलन बसेको” वालकल्याण उमाविका प्रअ मधुसुधन पोख्रेल बताउँछन्। शिक्षक, अविभावक, नेता, सामाजिक–कार्यकर्ता, सरकारी, गैर–सरकारी निकाय, राज्य सबैलाई थाहा छ यहाँको शिक्षा–पद्धती। बिहान भरि घरायसी काम–काजले थकित शिक्षक–विद्यार्थीको स्कूल बसाई सहज हुदैन। जिल्ला शिक्षा कार्यालयका कर्मचारी पनि सबै बुझेका कारण व्यवहारिक भएका हुन या जागिर मात्र खाने उद्देश्य हो। अनुगमन एकदमै फितलो छ। ४३ प्रतिशत जनजातीको बसोवास भएको रोल्पाको नाममा राजनीति गर्नेहरु उनै–उनै जनजातीका सन्ततीहरुले अध्ययन गर्ने विद्यालयमा कहिले ध्यान दिदैनन्। पद र स्वार्थका वेला जातीय–पहिचाहनको शब्द भजाएर आरक्षणका कुरा गर्छन तर त्यसको सुविधापछि आफ्नो पृष्ठभूमी भुलेर व्यवहार निभाउँछन्। जातीय आन्दोलन अर्थात पहिचान माग गर्दै गर्दा ६०१ अझ त्यस भित्रका २६ सिटमा नजर गाड्ने आखाँहरु शिक्षामा पुग्दैनन्। जातीय पहिचान खोज्नका लागि विगतमा बानेश्वर घेर्ने जनशक्तिले आफ्ना जातीय–पहिचान बोकेका रोल्पा र रोल्पा जस्ता जिल्लाका गाउँहरुको शिक्षा सुधारका लागि खोई आन्दोलन गरेका? हुन त शेर्पा, लेखी, कुमाल, राई जीहरुका सन्तान स्कूल वसमा हुइकिएर टिफिन खादै विद्यालय पुग्छन। २ पटक सम्म संविधान सभा चुनावमा गरिएको खर्च त्यसपछिको हिनामिना या अन्य कतै–कतै ध्यान केन्द्रित नगरेको रोल्पा र रोल्पाली हरेक पलमा ठगिईरहदा सम्म पनि ध्यान नदिने राज्यलाई या रोल्पालाई कसलाई कठै भन्ने ?
गृह तथा परराष्ट्रमन्त्री माधवप्रसाद घिमिरेले संबिधान सभा निर्बाचनका लागी कसैसँग सुरक्षामा सम्झौता हुनै नसक्ने वताएका छन्। मन्त्री घिमिरेले संबिधान सभा पश्चिमाञ्चल क्षेत्रीय सुरक्षा गोष्ठिको पोखरामा आज उद्घाटन गदै सरकारले पूर्ण रुपमा सुरक्षा प्रदान गर्ने सक्षम रहेको सेत दावी गरे। उनले सुरक्षा निकाय व्यवसायिक भएकाले प्रतिकुलतालाई अनुकुलतामा परिणत गरि संविधान सभा निर्वाचनमा पुर्ण सुरक्षा दिने विश्वास व्यत्क गरे। गृहमन्त्री घिमिरेले नेपालको राजनीतिक इतिहासमा लोकतन्त्रको रक्षा गर्न नागरिक सवोच्चता कायम गर्न पनि संविधान सभाको निर्वाचन आवश्यक भएको बताउदै सरकाले सुरक्षा प्रदान गर्ने बताए। सुरक्षा निकायसगँ राजनीतिक दल, निर्वाचन आयोग र आम नागरिकले सुरक्षाको भरोसा राखेको हुने बताउदै सुरक्षा निकायले जिम्मेवारि र उत्तरदायित्व तवरबाट सुरक्षा दिने विश्वास समेत व्यक्त गरे। गृहमन्त्री घिमिरेले कार्तिक ४ गतेबाट नै नेपाली सेनाले परिचालन भै मतदान केन्द्रको रेक्की गर्ने बताए। कार्यक्रममा निर्वाचन आयोगका आयुक्त दोलख बहादुर गुरुङले सरकारले कुनै पनि हालतमा जसरी पनि सुरक्षा दिनु पर्ने बताए। उनले ०६४ निर्वाचनमा केहि घटना घटेको बताउदै अहिलेको चुनावमा ति समस्यया पनि नआउने बताए। उनले १८ हजार मतदान केन्द्रको सुरक्षा, छ हजार भन्दा बढि प्रत्यक्ष उम्मेद्वारहरुको शुरक्षा लगातलाई सरकाले ध्यान दिनु पर्ने बताए। पश्चिमाञ्चका १६ जिल्लाका प्रमुख जिल्ला अधिकारी, नेपाल प्रहरी, शसस्त्र प्रहरी, अनुसन्धान र सुुरक्षा निकायका प्रमुखको सहभागीता रहेको छ। गोष्ठीमा भाग लिन गृह सचिब, सशस्त्र प्रहरी, नेपाली सेना, नेपाल प्रहरीका जिम्मेवार व्यक्तीहरुको सहभागीता रहेको छ। सरकारले केहि दिन पहिले बनाएको सुरक्षा नितीको बारेमा गोष्ठीमा छलफल भएको छ। पाचँवटै विकास क्षेत्रमा गएर सुरक्षा स्थितिबारे जानकारी लिने उद्देश्यले आयोजित क्षेत्रिय सुरक्षा भेला यसअघि पूर्बाञ्चल, सुदुरपश्चिम, मध्यपश्चिम र मध्यमाञ्चलमा सम्पन्न भैसकेको छ। विरोधी दलका नेताले पनि सघाउने गृहमन्त्री माधवप्रसाद घिमिरेले बिरोधमा रहेका दलले पनि आगामी निर्वाचनमा सहयोग गर्ने विश्वास ब्यक्त गरेका छन्। असन्तुष्ट दलहरु चुनाबमा संस्थागत रुपमा सहभागि नभएपनि ब्यक्तिगत रुपमा सघाउने उनको विश्वास छ। जिल्ला प्रहरी कार्यालय कास्कीको नबनिर्मित भबनको आज पोखरामा उद्घाटन गर्दै गृहमन्त्री घिमिरेले लोकतान्त्रीक गणतन्त्रलाई संस्थागत गर्न पनि चुनाव अपरिहार्य रहेकाले यसको बिरूद्धमा रहेका दलका नेताहरूले समेत सघाउनुपर्ने बताए। उनले नागरिक सर्बोच्चताको लागि अहिलेको चुनाव अपरिहार्यको बताए। निर्बाचन सुरक्षाको लागि सरकार सक्षम रहेको उनले बताए। अर्को प्रसंगमा उनले प्रहरीमा राजनीतिक प्रभाब हट्दै गएको दाबि गरेका छन्। राजनीतिक प्रभाबबाट प्रहरीलाई मुक्त गर्न सरकार प्रतिबद्ध रहेको र प्रहरी पनि ब्यवशायिक बन्दै गएको घिमिरेले बताए। प्रहरी महानिरिक्षक कुवेरसिंह रानाले राजनीतिक संक्रमणको कारण सुरक्षा चुनौती थपिएको भएपनि सुरक्षाको लागि नेपाल प्रहरी सक्षम रहेको बताए। जिर्ण अबस्थामा रहेका भबनलाई पहिलो प्रथामिकतामा राखेर बनाउने क्रम जारी रहेको उनले बताए। तेस्रो चरण अन्तर्गत देशभरका ७७ वटा प्रहरी ईकाईको निर्माण कार्य भैरहेको रानाले जानकारी दिए। कार्यक्रममा कास्कीका प्रमुख जिल्ला अधिकारी यादब प्रसाद कोईरालाले प्रहरीलाई प्राबिधिक र आर्थिक रुपमा साधन स्रोत सम्पन्न बनाउनुपर्नेमा जोड दिए। कास्की प्रहरी प्रमुख प्रहरी उपरिक्षक केदार रिजालले नया भबन निर्माणपछि प्रहरी सेवामा स्तरियता थपिएको बताए। कार्यालयलाई पूर्ण रुपमा पेपर लेस बनाउने योजना रहेपनि आर्थिक अभाबले संभब नभएको उनले बताए। करिब एक करोड ५३ लाखको लागतमा निर्मित सुबिधा सम्पन्न साढे दुई तले भबनमा ३ थुनुवा सहित १९ कोठा छन्। २०६८ जेठबाट निर्माण सुरु भएको भबन गत बर्षको आसोजमा सम्पन्न भएको थियो।
न्यायपरिषदले सर्वोच्च अदालतमा ८ जना स्थायी न्यायाधीश नियुक्ती गर्नका लागि सिफारिस गरेको छ। विहान साढे १० बजे देखि बसेको परिषदबैठकले सर्वोच्चकै न्यायाधीशबाट केही दिन अघि अवकास पाएका एक जना र पुनरावेदन अदालतका ७ जना मुख्य न्यायाधीशलाई सर्वोच्चको स्थायी न्यायाधीशका संवैधानिक परिषद समक्ष सिफारीस गरेको हो। सर्वोच्चको अस्थायी न्यायाधीशबाट केही दिन अघि अवकाश पाएका बैद्यनाथ उपाध्याय, विभिन्न पुनरावेदन अदालतकाका मुख्य न्यायाधीशहरु गोपाल पराजुली, दिपकराज जोसी, गोविन्द उपाध्याय ओमप्रकाश मिश्र,देवेन्द्र गोपाल श्रेष्ठ, कायममुकायम मुख्य न्यायाधीशहरु,चोलेन्द्र शमसेर र जगदीशचन्द्र शर्मा लाई सर्वोच्च अदालतका स्थायी न्यायाधीशका लागि संवैधानिक परिषद समक्ष सिफारिस गरेको हो। परिषदले संसदीय सुनुवाई का लागि सिफारीस फेरी उनीहरुलाई सिफारीस गर्नुपर्ने छ। संसदीय सुनुवाई बाट पारीत भएकालाई मात्र सर्वोच्च अदालतकाे न्यायाधीशका लागि सरकारले नियुक्त गर्ने छ। परिषदले ४ वर्ष यता पहिलो पल्ट सर्वोच्चमा स्थायी न्यायाधीश सिफारिस गरेको हो। सर्वोच्च अदालतमा १५ जना स्थायी न्यायाधीश र आवश्यकता हेरी १० जना सम्म अस्थायी न्यायाधीश नियुक्त गर्न सकिने संवैधानिक प्रावधान छ। चैत २८ गते मात्रै सर्वोच्चको अस्थायी न्यायाधीश बाट अवकास पाएका पाँच जना मध्ये उपाध्याय मात्रै स्थायी न्यायाधीशका लागि परिषदको सिफारिसमा परेका छन्। परिषदले सिफारिस गरेका व्यक्तिहरुले संसदीय सुनुवाई पार गरे भने सर्वोच्च अदालतमा प्रधानन्यायाधीश सहित १३ जना स्थायी न्यायाधीश पुग्ने छन्। परिषदले बाँकी दुई जना स्थायी न्यायाधीशका लागि भने सिफारिस गर्न सकेन। सिफारिस गरिएका मध्ये चोलेन्द्र शमसेर राणा लाई सर्वोच्च अदालतले कारबाहीका लागि परिषदको ध्यानाकर्षण गराएको थियो। जयप्रकाश प्रसाद गुप्ताको भ्रष्टाचार मुद्दामा फैसला गर्दा सर्वोच्च अदालतका न्यायाधीश सुशीला कार्की र तर्कराज भट्टको संयुक्त इजलासले उनीमाथि कारबाही सिफारिस गरेको थियो। उनीसंगै तत्कालिन विषेश अदालतका न्यायाधीश भुपध्वज अधिारी र कोमलनाथ शर्मालाई पनि सर्वोच्च अदालतले कारबाहीका लागि ध्यानाकर्षण गराएको थियो। विषेश अदालतमा छदाँ उनीहरुले भ्रष्टाचार सम्बन्धी मुद्दामा गरेका फैसलाहरुका आधारमा सर्वोच्चले परिषदको ध्यानाकर्षण गराएको थियो।
राजधानीमा जारी सहिद स्मारक ए डिभिजन लिगमा रानीपोखरी कर्नर टिम आरसिटीलाई २–१ ले पराजित गर्दै विभागिय टोली सशस्त्रप्रहरीको एफिएफ क्लब लिगको दोस्रो स्थानमा उक्लिएको छ। त्रिपुरेश्वरस्थित दशरथ रंगशालामा बुधबार भएको पहिलो खेलमा रञ्जन विष्टको दुई गोलको मद्दतले ६ खेल खेल्दै ४ मा जित हात पारेर १२ अंकसहित शीर्ष दुईमा उक्लिएको हो। यस्तै लिगमा मनाङ पहिलो तथा फ्रेन्डस् तेस्रो स्थानमा छन्। एफिएफका लागि रञ्जनले खेलको ४६ औँ र ६४ औँ मिनेटमा गोल गरेका थिए । यता आरसिटीका लागि खेलको ५२ औँ मिनेटमा सुमन लामाले गोल गरे पनि एपिएफलाई रोक्न त्यो पर्याप्त भएन । आजै हुने दोस्रो खेलमा अहिले जावलाखेल युथ क्लब र नेपाल पुलिसबीच प्रतिस्पर्धा भइरहेको छ । तस्विर सभार गोलनेपाल
नौ चरणमा सम्पन्न भारतीय निर्वाचनको मतगणना शुक्रबार बिहान ८ बजेदेखि सुरु भएको छ। पाँच साताव्यापी भारतीय निर्वाचन सोमबार सकिएपछि शुक्रबार मतगणना सुरु भएको हो। विद्युतीय प्रणालीद्वारा मतगणना भइरहेकाले११ बजेसम्म लगभग नतिजाको ट्रेन्ड आइसक्ने र दिनभरिमा सम्पूर्ण विजयीहरु घोषणा हुने भारतीय सञ्चारमाध्यमहरुले अनुमान गरेका छन्। ढिलोमा अपराह्न ४ बजेसम्म ५४३ स्थानकै नतिजा आइसक्ने भारतीय निर्वाचन आयोगले जनाएको छ। पहिलो पैँतीस मिनेटको गणनामा भारतीय जनता पार्टी नेतृत्वको राष्ट्रिय प्रजातान्त्रिक गठबन्धन (एनडिए) ले २९स्थानमा अग्रता लिएको छ भने भारतीय कंग्रेस नेतृत्वको संयुक्त प्रगतिशील गठबन्धन (युपिए) ले २१ र अन्य समूहले १४स्थानमा अग्रता लिएका छन्। चुनावपछिका मत पर्यवेक्षणहरुले भारतीय जनता पार्टी नेतृत्वको एनडिएले स्पष्ट बहुमत ल्याउने विश्लेषण भएपछि नरेन्द्र मोदीको नेतृत्वमा नयाँ सरकार बनाउन कसरत सुरु भइसकेको छ।
चितवनको भरतपुरमा रहेको श्रीसत्यसाही मोटरसाइकल अटोमा आगलागी हँुदा साढे चार लाख बराबरको क्षति भएको छ। श्री सत्यसाही मोटरसाइकल सोरुम भिवग्योर मोटरसाइकलको आधिकारिक विक्रेता हो। भरतपुर नगरपालिका–१० मा रहेको मोटरसाइकल सोरुममा विद्युत् सर्ट भई आगलागी हुँदा सोरुममा रहेकामध्ये तीनवटा मोटरसाइकलमा क्षति पुगेको सञ्चालक रोमन श्रेष्ठले बताए। आगलागीबाट एउटा मोटरसाइकल कामै नलाग्ने गरी जलेको छ। बिहान ५ बजे आगलागी सुरु भएकोमा नजिकै रहेको भरतपुर नगरपालिकाको वारुणयन्त्रले समयमै आगो नियन्त्रणमा लिएकाले थप क्षति हुन नपाएको जिल्ला प्रहरी कार्यालयले जनाएको छ। रासस
राष्ट्रपति डा रामवरण यादव र मन्त्रिपरिषद्का अध्यक्ष खिलराज रेग्मीबीच आज बिहान भेटवार्ता भएको छ। राष्ट्रपति भवन शीतल निवासमा भएको सो भेटवार्तामा समसामयिक राजनीतिक विषय निर्वाचन र दलसँग भइरहेको वार्तालगायत विषयमा छलफल भएको बुझिएको छ। सो भेटमा राष्ट्रपति डा यादवले निर्वाचनका लागि भइरहेको प्रगति, निर्वाचनमा असन्तुष्ट दलसँगको वार्ता र समसायमिक विषयमा चासो राखेका थिए। भेटपछि मन्त्रिपरिषद्का अध्यक्ष रेग्मीले आफ्नो राष्ट्रपतिसँग नियमित भेटघाट भएको जानकारी दिँदै सबै विषयमा छलफल भएको बताए, “राष्ट्रपतिसँग मेरो यो नियमित भेटघाट हो, समसामयिक सबै विषयमा छलफल भयो” सङ्क्षिप्त प्रतिक्रिया दिँदै उनले भने। सरकारले निर्वाचनमा असन्तुष्ट दलका मागका बारेमा छलफल गरी निर्वाचनमा सहभागी गराउने हेतुले वार्ता प्रक्रियालाई अघि बढाइरहेको छ भने निर्वाचनमा असन्तुष्ट रहेको प्रमुख दल नेकपा–माओवादीसहितको ३३ दलीय मोर्चासँग आज वार्ता गर्दैछ। निर्वाचनको मिति नजिकिँदै जाँदा सरकारले निर्वाचनलाई सफल बनाउन आफ्नो ध्यान केन्द्रित गरेको छ। त्यसबाहेक उच्चस्तरीय राजनीतिक समितिले साउनभित्रै निर्वाचनप्रति असन्तुष्ट रहेर आफ्नो माग राखिरहेका नेकपा–माओवादीलगायत दलसँग निर्णायक वार्ता गर्ने निर्णय गरेको छ। समितिले आज मधेसी जनअधिकार फोरम नेपाल का अध्यक्ष उपेन्द्र यादव रहेको मोर्चा र सङ्घीय समाजवादी दलका अध्यक्ष अशोककुमार राई रहेको मोर्चासँग आजै वार्ता गर्दैछ। निर्वाचनमैत्री वातावरण बनाउने प्रयासस्वरुप वार्ता र संवादको प्रयास तीव्र भइरहेका बेला आज बिहान उनीहरुबीच भेटवार्ता भएको हो। रासस
नेपाल प्रहरीको पोशाक भेटिएका यि बर्दीधारी को छातीमा टाँसिएको नेमप्लेट हेर्नुस त। यीनको नाम पनि रमेश खरेल लेखिएको छ। तर, यीनि काठमाडौ प्रहरी प्रमुख रमेश खरेल भने होइनन। यीनि हुन् जिल्ला प्रहरी कार्यालय तनहुँमा कार्यरत प्रहरी सहायक निरिक्षक रमेश खरेल। सिपाहीबाट प्रहरी सेवामा प्रवेश गरेका खरेल ५ बर्ष अगाडि पदोन्नति भएर प्रहरी सहायक निरिक्षक बनेका हुन्।१७ बर्षे लामो जागिरे जीवन बिताएका प्रहरी सहायक निरिक्षक खरेल गत वैशाखमा जिल्ला प्रहरी कार्यालय तनहुँमा सरुवा भई आएका हुन्। यसअघि खरेल जाजरकोट, विरगञ्ज, इलाम ,भक्तपुर ,सिन्धुपाल्चोक लगायतका जिल्लामा रहेर राष्ट्र सेवामा खटिएका थिए। काभ्रे जिल्ला खरेलथोक गाविस वडा नं २ स्थायी भएका प्रहरी सहायक निरिक्षक खरेल काठमाण्डौ प्रहरी प्रमुख रमेश खरेल संग आफ्नो नाम मिल्दा प्रहरी संगठन भित्रका जवान देखि हाकिम र सर्वसाधारणहरु समेत झुकिने गरेको बताउँछन्। त्यसमा पनि आपराधिक क्रियाकलापमा संलग्न व्यक्तिहरु त झन बढी त्रसित हुने गरेको प्रसानि खरेल बताउँछन्। त्यस्तै प्रसनि खरेल पदीय हिसाबले उच्च तहमा पुग्न नसके पनि आफ्नो नाम भएका व्यक्ति प्रहरी संगठनको उच्च तहमा पुगेकोमा खुसी व्यक्त गर्दछन्।साथै प्रसनि खरेल काठमाण्डौका प्रहरी प्रमुख खरेलले जस्तै प्रतिबद्ध राष्ट्र सेवा खटिएको बताउँछन् ।
राष्ट्रियता र प्रजातन्त्र रक्षाका लागि ३७ वर्षअघि आजकै दिन नेपालको पहिलो निर्वाचित प्रधानमन्त्री विपी कोइराला राजासँग सहकार्य गर्ने नेपाल आएको दिनको सम्झनास्वरुप नेपाली कांग्रेसले हरेक वर्षको पुस १६मा मनाउने राष्ट्रिय एकता तथा मेलमिलाप दिवस मंगलबार राजधानीमा एक कार्यक्रम गरी मनायो । कार्यक्रममा बोल्दै नेपाली कांग्रेसका सभापति सुशील कोइलाले कांग्रेसभित्र अहिले अनुसासनहिनताको पराकाष्टा भएको बताउँदै भने,'जसलाई जे मन लाग्यो त्यहीँ गर्ने प्रवित्ति कांग्रेसमा हावी भएको बताए । राष्ट्र प्रतिको जिम्मेवार हुनुपर्नेमा पार्टीभित्रै अनेक बखाडा झिकेर आफू भित्र नै घात र अन्तर्घात गरिरहेको आरोप लगाए । प्यास लाग्यो भन्दैमा इनार खन्ने प्रवृत्तिको अन्त्य गरी आफ्नो लागि मात्र भएर आउने सन्ततीको लागि पनि बाटो बनाउनु पर्ने धारणा राखेका थिए । समानुपातिकतर्फ छनोट हुन नसकेका उम्मेद्वारहरुलाई कोइरालाले सभासद भएर केही हुन्न अब तपाईँहरुका लागि पार्टीले अरु धेरै अवसरका ढोकाहरु खोलिदिने भन्दै आश्वासनसमेत दिएका थिए। कार्यक्रममा कोइरालाले कांग्रेसका सबै नेता र कार्यकर्ताले व्यक्तीबाट माथि उठेर संस्थाका लागि सर्वोपरी ठानेर संस्थाबाटै समस्याको समाधान खोजिनुपर्ने बताए। कांग्रेसले हिजोको दुःखका दिन विर्षेर सुविधाभोगि भएको आरोप लगाएका कोइरालाले अब यस्तो त्यागेर विपीको राष्ट्र र राष्ट्रियताको सपना पूरा गर्ने अनी ठूलो पार्टी भएको हिसाबले सबै पार्टीलाई मिलाएर समयमै संविधान बनाउँनु पर्ने बताए।
नेपाल सद्भावना पार्टीका अध्यक्ष सरिता गिरीले आफ्ना माग पूरा नभएसम्म आमरण अनशन जारी राख्ने बताएकी छन्। अध्यक्ष गिरी आमरण अनशन बसेको आज आठौँ दिनमा अनशनस्थल रत्नपार्कस्थित शान्तिवाटिकामा मधेसी पत्रकार समाजले आयोजना गरेको विशेष टेलिफोन साक्षात्कार तथा पत्रकार भेटघाट कार्यक्रममा उनले ठूला राजनीतिक दलले मधेसवादी दललाई फाइदाका लागि प्रयोग गरेर सरकारमा लैजाने तर अधिकारबाट सधैँ वञ्चित गर्ने गरेको आरोप लगाइन्। अध्यक्ष गिरीले मोरङ, झापा, सुनसरी, सिरहा, सप्तरी, धनुषा, उदयपुरलगायत मधेसका २२ जिल्लाका स्थानीय पत्रकारसँग टेलिफोन साक्षात्कार गरेकी हुन्। गिरी मधेसी जनअधिकार फोरम नेपाल र राष्ट्रिय मधेस समाजवादी पार्टीसँग भएको छबुँदे सहमति खारेज गर्नुपर्ने, संविधानसभामा महिलाको ३३ प्रतिशत प्रतिनिधित्व सुनिश्चित गर्नुपर्ने, नागरिकताविहीन मधेसीलाई नागरिकता उपलब्ध गराउनुपर्ने, सिरहामा सामाजिक सद्भाव कायम गरी सयौँ विस्थापितलाई पुनःस्थापित गर्नुपर्ने लगायत ३० सूत्रीय मागसहित गत साउन २७ गतेदेखि अनशनमा बस्दैआएकी हुन्। रासस
दशरथ रङ्शालामा आज साँझ भएको समूह छनोट चरणको अन्तिम खेलमा नेपालले तुर्कमेनिस्तानलाई ४–० को फराकिलो गोलअन्तरले पराजित गर्दै समूह 'सी' को विजेता पनि बनेको छ। यसअघि सन् २००६ मा भएको खेलमा नेपालले छनोट चरण पार गरेको थियो। यस्तै सो प्रतियोगितामा नेपालको यो तेस्रो सफलता हो। यसअघि सन् २००६ र सन् २००२ मा भएको यु–१६ फुटबल प्रतियोगितामा नेपाल अघिल्लो चरणमा प्रवेश गरेको थियो। नेपालको जितमा विमल घर्तीमगरले ह्याटि्रक पूरा गरे। थप गोल दिनेश राजवंशीले एक गोल थप्दै नेपालको जित स्पस्ट पारेका थिए। अन्तर्राष्ट्रियस्तरको प्रतियोगितामा आठ खेल खेलका विमलले ११ औँ गोल गरेका छन्। जारी प्रतियोगितामा भने विमलको चौथो गोल हो। प्रतियोगितामा तीन खेल खेलको नेपाल दुई जित र एक बराबरी खेली कूल ७ अङ्कका साथ समूह विजेता बनेको छ। समान खेल खेलेको बहराइनले ६ अङ्क जोडेको छ। दुई खेलमा जित र एक खेलमा हार बेहोरेको बहराइन समूह 'सी' को उपविजेता बनेको छ। बहराइन अघिल्लो चरणमा प्रवेश गर्ने या नगर्ने भन्ने अन्य समूहमा रहेका उपविजेता टिमको अङ्कको आधारमा हुनेछ। यसैगरी इराक र तुर्कमेनिस्तान समूह छनोट चरणबाट बाहिरिइसकेका छन्। हेर्नुहोस् रजेन्द्र केसीको फोटोफिचरमा
हस्तलिखित पासपोर्ट मात्र होइन, मेसिन रिडेबल पासपोर्ट (एमआरपी) नै नक्कली भेटिन थालेका छन् । नक्कली एमआरपी लिएर नेपाल आउने विदेशीहरू बारम्बार पक्राउ पर्न थालेपछि अध्यागमन विभागले विमानस्थलस्थित अध्यागमन कर्मचारीलाई सतर्क गराउँदै आएको खबर आजको नयाँ पत्रिकामा छापिएको छ। अध्यागमन अधिकारीका अनुसार थाइल्यान्डको बैंकक तथा मलेसियामा रहेको गिरोहले नक्कली एमआरपी बनाएर बिक्री गर्दै आएको छ । दुई हजार अमेरिकी डलरमा ती देशमा नक्कली एमआरपी बिक्री हुने गरेको अध्यागमनको अनुसन्धानमा खुलेको छ । नक्कली एमआरपी लिएर नेपाल आएका इरानी नागरिक एलिरेजा एभार यतिबेला अध्यागमन विभागको हिरासतमा छन् । इजरायलको नक्कली पासपोर्ट लिएर उनी नेपाल हुँदै जापान जान खोजेका थिए । उनी येल डाफु नामक व्यक्तिको पासपोर्टमा आफ्नो फोटो राखी नेपाल आएका थिए । अध्यागमनका कर्मचारीले उनको पासपोर्ट शंका लागी चेक गर्दा नक्कली भएको पुष्टि भएको हो । टर्कीको राजधानी इस्तानबुलमा दुई हजार अमेरिकी डलरमा सो पासपोर्ट खरिद गरेको उनले बताएका छन् । यसअघि पनि पटक–पटक नक्कली पासपोर्ट प्रयोग गरी विभिन्न देशका व्यक्ति आवतजावत गर्दा पनि अध्यागमनका कर्मचारीलाई पत्तै हुँदैनथ्यो । सम्बन्धित देशले उनीहरूलाई फर्काएपछि मात्र नक्कली पासपोर्ट भएको थाहा हुन्थ्यो । तर, पछिल्लो समय नक्कली पासपोर्ट बोक्नेहरू पक्राउ पर्न थालेका छन् । सिरियाका नागरिक मोहम्मद जलेब स्विडेनको नक्कली पासपोर्ट लिएर गत १३ माघमा मलेसियाबाट काठमाडौं आए । दुई दिन काठमाडौं बसेर उनी टर्की उडे । तर, त्रिभुवन अन्तर्राष्ट्रिय विमानस्थलस्थित अध्यागमनका कर्मचारीले दुवैपटक उनको नक्कली पासपोर्ट चिन्न सकेनन् । टर्कीको विमानस्थलबाट फर्काइएपछि मात्र अध्यागमनका कर्मचारीको होस खुल्यो । दुई महिनाअघि पक्राउ परेका इरानी जोडीले पनि दुई–दुई हजार अमेरिकी डलरमा आफूहरूले बैंककमा पासपोर्ट किनेको बताएका थिए । अन्तर्राष्ट्रिय विमानस्थलबाट उडेका विदेशीहरू पटक–पटक सम्बन्धित देशमा पक्राउ पर्न थालेपछि नक्कली पासपोर्ट र भिसासमेत चिन्न नसकेको भन्दै अध्यागमनका कर्मचारीको आलोचना हुँदै आएको छ । सम्बन्धित देशले उनीहरूलाई फर्काएपछि मात्र नेपालको अध्यागमनले थाहा पाउने गर्दछ । अध्यागमनका अधिकारीले भने प्रविधि र तालिमको अभावका कारण यसरी गल्ती दोहोरिएको बताउने गरेका छन् ।
केहि समय अघिदेखि एमालेका लिलानाथ श्रेष्ठ भन्दा पछाडि परेका एमाओवादी अध्यक्ष प्रचण्डले सिराहा ५ मा पछिल्लो समय झिनो मतअन्तरले अगाडी बढेका छन्। उनले ७०८८ मतका साथ अग्रस्थानमा रहेका छन भने एमालेका श्रेष्ठ ६५८८ मतका साथ दोस्रो स्थानमा रहेको छन्।
विजयकुमार गच्छ्दार नेतृत्वको मधेसी जनअधिकार फोरम लोकतान्त्रिकले एन प्याप्सनको अध्यक्षसहित १० जना सभासदको चयन गरेको छ। निर्वाचन आयोगको समयसिमा भित्रै रहेर लोकतान्त्रिक फोरमले सभासदहरु छानेको हो। यस्ता छन् फोरम लोकतान्त्रिकका सभासदहरु आशा चर्तुबेदी डा.बाबुराम पोखरेल गीता राणा डा.सुबोध पोखरेल दिनबन्धु अग्रवाल रमनी राम पवनकुमार सारडा सुमित्रा थरुनी योगेन्द्र चौधरी कल्पना चौधरी
उच्चस्तरीय राजनीतिक संयन्त्र र नेकपा माओवादीसहित ३३ दलबीच सोमबार भएको वार्ता निष्कर्षमा पुग्न नसकेपछि सहमतिमा आउन नसक्नुको कारणबारे सेतोपाटीसँग नेकपा एमाले एमालेको नेता रघु पन्तसँग गरिएको कुराकानी हेर्नुहोस् अडियोमा ।
एमाओवादी भक्तपुर क्षेत्र नं. २ का प्रत्यक्ष तर्फका उम्मेदवार डिपी ढकाल चढेको गाडी शनिबार साँझ ७ बजेतिर भक्तपुरको सल्लाघारीमा अज्ञात समूहले आगजनी गरेको छ । आगजनीबाट ढकाललाई चोटपटक नलागेको बताइएको छ। घटनास्थलमा प्रहरी पुग्न नसकेकाले बाँकी विवरण बुझ्न सकिएको छैन ।
एनेकपा माओवादीका अध्यक्ष प्रचण्डको स्कर्टिङ्गमा गएको सुरक्षाकर्मीको गाडी नवलपरासीको दाउन्नेमा पल्टीदा एक सुरक्षाकर्मी गम्भीफर घाइते भएका छन्। काठमाण्डौबाट प्रचण्डको स्कर्टिङ्गमा आएको बा १ झ ५५५९ नम्बरको गाडी बर्दघाट तर्फ जादै गर्दा दाउन्ने पहाडको आरोलोमा पल्टिएको प्रहरीले जनाएको छ । गाडी पल्टिदा टाउकोमा गम्भीर चोट लागेका एक सुरक्षाकर्मीको बर्दघाटमा उपचारकालागि लगिएको छ । गाडीमा रहेका अन्य प्रहरी भने सुरक्षित रहेका छन् । सडकमा पोखिएको मोबिलमा गाडी चिप्लीएर पल्टिएको प्रहरीले जनाएको छ । आजै नवलपरासीका बिभिन्न स्थानमा आयोजित चुनावजी सभामा सम्बोधन गर्न प्रचण्ड नवलपरासी गएका थिए।
नेकपामाओवादीको एक समुहले नेकपा मालेको झापा क्षेत्र नम्बर ३ का प्रत्यक्ष उम्मेदवार नवराज खरेललाई सोमबार नियन्त्रणमा लिई नौ घण्टापछि मुक्त गरेको छ। माओवादी कार्यकर्ताले बिहान ५ बजे नियन्त्रणमा लिएका खरेललाई अपराह्न ३ बजे चारपानेबाट सञ्चारकर्मीको रोहबरमा मुक्त गरेका हुन् । उनलाई दक्षिणी झापाबाट मुक्त गरिएको हो । झापाको जलथल गाविस–३ घर भएका नेकपा मालेका उम्मेदवार खरेल २५ कात्तिक बिहान अपहरणमा परेका थिए । उनलाई कसले अपहरण गर्‍यो भन्ने बिहान थाहा नभए पनि अपहरणमुक्त गर्ने बेलामा भने नेकपा–माओवादीको संलग्नता रहेको खुलेको हो ।
तोकिएको मितिमै संविधानसभा निर्वाचन हुने सम्भावना बढ्दै गएपछि सरकारले नेपाल प्रहरीका महानिरीक्षक (आईजीपी) र अतिरिक्त महानिरीक्षक (एआईजी)को सेवा अवधि तीन महिना थप गर्न प्रक्रिया अघि बढाएको छ । घोषित मिति ४ मंसिरमै निर्वाचन हुने जनाई गृह मन्त्रालयले प्रहरी महानिरीक्षक कुवेरसिंह रानासहित एआईजीहरूको सेवा अवधि तीन महिना थप गर्ने प्रस्ताव गरेको आजको राजधानी दैनिकमा खबर छ । गृहले सो प्रस्ताव सहमतिका लागि अर्थ मन्त्रालयमा पठाइसकेको छ । गृहको सो प्रस्तावलाई अर्थले अहिलेसम्म सहमति दिएको छैन । अर्थका अधिकारीहरू एक महिनाभन्दा बढी थप्न नसकिने अडानमा रहेको स्रोतको दाबी छ । ‘हामीले निर्वाचन परिणाम र सरकार गठनसहितको प्रक्रिया दृष्टिगत गरी तीन महिनाको सेवा अवधि थप गर्न प्रस्ताव गरेका हौं, अर्थले एक महिनाभन्दा बढीका लागि स्वीकृति नदेलाजस्तो छ,’ गृह मन्त्रालय उच्च स्रोतले भन्यो । निर्वाचनको मुखैमा प्रहरी महानिरीक्षक रानासहित सातजना एआईजी ३० बर्से सेवा अवधिका कारण अनिवार्य अवकाशमा पर्ने भएकाले सरकारले चुनावी सुरक्षा रणनीति प्रभावित हुन नदिन सो प्रस्ताव अघि बढाएको दाबी गरेको छ । निर्वाचनको मुखैमा महानिरीक्षकसहित अधिकांश एआईजी घर फर्के निर्वाचनमा असर पर्ने भन्दै विशेष परिस्थितिमा म्याद थपको प्रस्ताव गर्नुपरेको गृह मन्त्रालय स्रोतले जनायो । गृहको प्रस्तावबारे प्रहरी प्रधान कार्यालयले केही थाहा नभएको जनाएको छ । ‘हामीलाई यस विषयमा केही जानकारी छैन, यो सरकारको विषय हो,’ प्रहरी प्रधान कार्यालयका एक वरिष्ठ अधिकारीले भने । गृहको प्रस्ताव कार्यान्वयन भए महानिरीक्षक रानासहित एआईजीहरू नवराज ढकाल, भीष्म प्रसाईं, दीनकरशमशेर राणा, गंगा पाण्डे, पुष्कर रेग्मी र रमेशविक्रम शाहको सेवा अवधि थपिनेछ । गृहको यो प्रस्ताव कार्यान्वयन नभए रानासहित सबैले २९ कात्तिकमा अनिवार्य अवकाश पाउनेछन् । अर्का एआईजी विनोद सिंहले भने ३० असोजमा अनिवार्य अवकाश पाउँदै छन् । बाँकी दुई प्राविधिक एआईजी डा।रामनाथ सिंह र इन्जिनियर प्रकाशकुमार रन्जितको सेवा अवधि अझै दुई वर्ष बाँकी छ । रानापछि प्रहरी नेतृत्व लिन डीआईजीहरू पार्वती थापा, विमला थापा, उपेन्द्रकान्त अर्याल, राजेन्द्रसिंह भण्डारी, सुरेन्द्रप्रताप शाह, विज्ञानराज शर्मा र नारायण बस्ताकोटीलगायत अग्रसर छन् । थापाद्वय ११ मंसिर २०६५ मा र अन्य २१ असोज २०६६ मा डीआईजी बनेका हुन् ।
सिराहा क्षेत्र नम्बर ५ मा पर्ने कर्जन्हामा एमाओवादीका दुई समूहबीच गएराति साढे ९ बजे झडप भएको छ । अध्यक्ष दाहालबाट टीका लगाएर एमाओवादीमा हालै प्रवेश गरेका पूर्वसभासद् विष्णुलाल वाइवा र एमाओवादीका जिल्ला इन्चार्ज अविनाश भनिने अजय नायक समूहबीच झडप भएको हो । झडपमा दुवै समूहका एमाओवादीका करिब १० कार्यकर्ता घाइते भएका इलाका प्रहरी कार्यालय मिर्चैयाले जनाएको छ । घाइते हुनेहरुमा कर्जन्हा–२ का ४५ वर्षीय बहादुर महरा, सोही ठाउँका ५० वर्षीय खेलाओन महरा, नथुनी मुखिया लगायतका छन् । घाइते सबैको कर्जन्हास्थित फूलकुमारी महतो मेमोरियल अस्पतालमा उपचार भइरहेको छ । “करिब पाँच महिनाअगाडि कर्जन्हाका एक चमार थरका युवक मुखिया थरकी युवती लिएर भागेका थिए”– इलाका प्रहरी कार्यालय मिर्चैयाका प्रहरी निरीक्षक नरेशराज सुवेदीले भने,‘सोही विषयलाई लिएर झडप भएको हो ।’ सुवेदीका अनुसार झडप गर्ने एमाओवादीका दुवै समूहका नेता तथा कार्यकर्ता रक्सी सेवन गरेर मातेका थिए । रासस
'व्यस्ततामा स्वस्थता' भन्ने नाराका साथ नेपाल दुग्द्य विकास संस्थान (डिडिसी)ले 'स्लीम मिल्क' नामक नयाँ दुध बजारमा ल्याएको छ। संस्थानको ४५ औं बार्षिकोत्सवको अवसरमा डिडिसीले नयाँ दुध बजारमा ल्याएको हो। कृषी पत्रकार सञ्जालको आयोजनामा आइतवार मिडिया इन्टरनेशनलमा आयोजित पत्रकार सम्मेलनमा डिडिसीले स्लीम मिल्क नयाँ दुधको बारेमा जानकारी दिइएको हो। डायबेटिज, मुटुका बिरामीहरुका साथै बढी तौल भएकाहरुका लागि स्लीम मिल्क दुध उत्तम हुने दुग्द्य विकास संस्थानका महाप्रबन्धक सियारामप्रसाद सिंहले जानकारी दिए। उनले प्रोटिन,क्यालसियम,भिटामीन भरपुर मात्रामा हुने भएकाले स्लीम मिल्कले स्वस्थ मुटुका लागि अति उपयोगी हुने बताए। कम क्यालोरेस भएकाले लो फ्याट स्लीम मिल्क सबैले पिउन सकिने डिडिसीको भनाई छ। दैनिक ५ देखि ६ हजार लिटरको हाराहारीमा खपत हुने लक्ष्य लिइएको नयाँ स्लीम मिल्क पाँच सय एमएलको प्योकटमा उपलब्ध हुनेछ। दुधको बजार मुल्य २२ रुपैया रहेको कम्पनीले जनाएको छ।
अन्ततः नेकपा–माओवादी जनअनुमोदनको राजनीतिबाट पछि हटेको छ। पछिल्ला दिनमा माओवादीले पनि चुनावमा भाग लिने सम्भावनाबाट राहतको सास फेरेका नागरिक निराश भएका छन्। राजनीतिक हिंसाको एउटा श्रृंखलाबाट मुक्त हुन खोज्दै गरेको नेपाली समाज फेरि अर्को हिंसाको चपेटामा पर्ने हो कि भन्ने त्रास जन्मिएको छ। चारबुँदे मागलाई चुनावको शर्तका रूपमा अघि सारेर केही दिनदेखि वार्तामा संलग्न माओवादीको नियत चुनावमा भाग नलिने नै रहेछ भन्ने हिजो प्रष्ट भयो। जब वार्तामा रस्साकसी हुन थाल्यो, उसले चुनावी मन्त्रिपरिषद्का अध्यक्ष खिलराज रेग्मीको प्रधानन्याधीशबाट राजीनामा र सर्वदलीय सरकार गठनलाई प्रमुख मागका रूपमा उठायो। माओवादी साँच्चि नै चुनावमा भाग लिन्छ भने रेग्मीको प्रधानन्याधीशबाट बहिर्गमन ठूलो कुरा होइन भन्ने मत प्रमुख दलहरूमा बढ्दै गयो। रेग्मी स्वयम्ले भने सर्वोच्चबाट पद त्याग गर्नु नपरोस् भनेर नेताहरू सामु अनुनय विनय नगरेका हैनन्। तर, माओवादीहरू मंसिरको चुनावमा आउन तयार भएका भए एक रेग्मी त के दस रेग्मीहरूको पदको लालचले पनि राजनीतिक निकाशलाई रोक्नसक्ने थिएन। नेकपा माओवादीले मंसिरमा नै निर्वाचनमा भाग लिने शर्तमा रेग्मीको सर्वोच्चबाट बहिर्गमन र सरकार पुनर्गठन हुने वातावरण बन्दै गएपछि भने माओवादीले अर्को अत्तो थाप्यो– चुनाव चैतमा सार्ने। यसपटक पनि मंसिर ४ को लागि तय भएको चुनाव चैतमा सार्नु भनेको नागरिकलाई यो देशमा संविधानसभाको चुनाव अब कहिलै हुँदैन भन्ने सन्देश दिनु हुन्थ्यो। नेकपा–माओवादी सायद त्यही चाहन्थ्यो। उसले दोस्रो संविधानसभाको चुनाव आवश्यक छैन भनिरहेकै थियो। साँच्चै नै संविधान लेख्ने हो भने गोलमेच सम्मेलनबाट राजनीतिक सहमति कायम गरी संविधान लेख्नुपर्छ भन्ने उसको जिकीर छ। माओवादीले भनेको एउटा कुरो सत्य हो– दोस्रो संविधानसभाले पनि संविधान लेख्छ नै भन्ने ग्यारेन्टी छैन। त्यसो भन्दैमा संविधानसभाबिना नै संविधान लेखाँै भन्नु जनअनुमोदनको बााटोलाई त्याग्नु मात्र हो। २०४७ सालमा एउटा परिस्थिति थियो, आन्दोलनरत दलले नै आयोगमार्फत संविधान निर्माण गर्ने निर्णय गरेका थिए। तत्कालीन शक्ति सन्तुलनका कारण संविधानसभाको वैकल्पिक बाटो राजनीतिक छलफलमै आउन सम्भव थिएन। स्वयम् नेकपा–माओवादीले नेतृत्व गरेको सशस्त्र संघर्षले जननिर्वाचित प्रतिनिधिबिना संविधान लेखिएको कुरालाई कालान्तरमा गएर एउटा निहुँ बनायो, र संविधानसभाको माग गर्‍यो। आज कुन इमान र नैतिक धरातलमा उभिएर नेकपा–माओवादीले बिना संविधानसभा संविधान लेख्ने माग गर्दैछ? के यो माग जनजाति, दलित, मधेसी र अन्य सिमान्तकृत वर्ग जसले संविधानसभामार्फत आफ्ना अधिकारको प्रत्याभूति हुने अपेक्षा राखेका छन्, उनीहरूलाई मान्य हुन्छ? अहिलेको अवस्थामा संविधानसभालाई पन्छाएर गोलमेच सम्मेलनमार्फत देशले निकास पाउन सक्दैन। राजनीतिक सहमतिमा संविधान बन्न सक्ने भए अघिल्लो संविधानसभा त्यसै विघटन हुने थिएन। नयाँ जनमतले जुन राजनीतिक शक्ति सन्तुलन निर्माण गर्ने छ, त्यसमा टेकेर संविधान निर्माणको सम्भावना खोज्ने हो। कथाचित दोस्रो संविधानसभाले पनि संविधान लेख्न सकेन भने त्यसको वैकल्पिक बाटो तिनै जननिर्वाचित प्रतिनिधिहरूले पहिल्याउनु पर्ने छ। नेकपा–माओवादी भने यो जनअनुमोदनको बाटो त्याग्ने, मुलुकमा एउटा राजनीतिक अन्योल र शून्यता सिर्जना गर्ने र त्यसको फाइदा लिँदै शक्ति हत्याउने नेत्रविक्रम चन्दको महत्वकांक्षी तर आत्मघाती बाटोमा अग्रसर देखिन्छ। निर्वाचनका लागि भएका मुख्य छलफल र वार्ताहरू, अझ हिजोको निर्णायक वार्तामा, चन्दको अनुपस्थितिले यही सन्देश दिन्छ। मुलुक एक व्यक्तिको महत्वाकांक्षाको बन्धक बन्न सक्दैन। माओवादी …क्रान्ति'को अपूरणीय क्षति र पीडा मुलुकले भोगिसकेको छ। अब देशले विलम्ब नगरी माओवादी हाँकको सामना गर्दै चुनाव सम्पन्न गर्न जुट्नुपर्छ।
एकीकृत नेकपा (माओवादी)ले संविधानसभा निर्वाचनको उम्मेदवारको तय आज गर्ने भएको छ । पार्टी अध्यक्ष पुष्पकमल दाहालको निवास लाजिम्पाटमा बसेको केन्द्रीय कार्यालय र उम्मेदवार छनौट समितिको संयुक्त बैठकले समानुपातिक र प्रत्यक्षतर्फको उम्मेदवारको नामावलीका विषयमा छलफल गरिएको र भोलिसम्म टुङ्गो लगाइने निष्कर्ष निकालेको हो । हिजोको बैठकमा हिमाली तथा पहाडी जिल्लाका उम्मेदवारहरूको विषयमा छलफल भएको बताइएको छ । एमाओवादीका नेता वर्षमान पुनले दिएको जानकारी अनुसार आज समग्र उम्मेदवार,पार्टीको चुनावी घोषणापत्र र चुनावी रणनीतिलगायतका विषयमा छलफल भएको र आज विहानैबाट बस्ने बैठकले नामावलीलाई अन्तिम रुप दिनेछ । मुलुकभरबाट उम्मेदवार बन्न चाहनेहरूको आकाङ्क्षीको सङ्ख्या तीन हजार भन्दामाथि रहेकाले त्यसबाट सीमित नाम छान्नु सजिलो विषय नभएको भन्दै नेता पुनले निर्वाचनमा विजयी हुने उम्मेदवार नै पार्टीले अगाडि सार्ने बताए । सबै वर्ग क्षेत्रलाई मिलाएर समावेशी, समानुपातिक र जनताकोबीचमा लोकप्रियहरूलाई उम्मेदवार बनाउने तयारी गरिएको उनको भनाइ छ । प्रवक्ता अग्निप्रसाद सापकोटाले बैठक उम्मेदवार छनौटमा नै केन्द्रीत भएको जानकारी दिँदै आजको बैठकले सबै विषयमा टुङ्गो लाग्ने जानकारी दिए ।रासस
प्रदीपजंग पाण्डे नेपाल उद्योग वाणिज्य महासंघ (एफएनसीसीआई) को अध्यक्षमा निर्वाचित भएका छन्। वरिष्ठ उपाध्यक्ष भाष्करराज राजकणिर्कारलाई हराउँदै ६४ वर्षीय पाण्डे महासंघको १७ औं अध्यक्ष भएका हुन्। शनिबार मध्यरातमा सार्वजनिक मतपरिणामअनूसार अध्यक्षमा पाण्डेले १ हजार ५५ मत प्राप्त गरेका छन् भने भाष्करले ८ सय ७८ मत प्राप्त गरेका छन् । मतपरिणाम पाण्डेका पक्षमा ५४.६ प्रतिशत र भाष्करका पक्षमा ४५.४ प्रतिशत रहेको निर्वाचन समितीले जनाएको छ । निर्वाचन समितिका अनुसार जिल्ला/नगरतर्फबाट पाण्डेले ५१ र राजकणिर्कारले ४२ मत पाएका थिए । वस्तूगततर्फबाट पनि पाण्डेले ५६ र राजकणिर्कारले ३२ मत पाएका थिए । समितिका अनूसार एसोसिएटतर्फबाट भने पाण्डेले २ सय ८९ र राजकणिर्कारले २ सय ९१ मत प्राप्त गरेका हुन् । नवनिर्वाचित पाण्डे व्यवस्थापन र अर्थशास्त्रमा स्नातकोत्तर हुन्। उनको औषधि, बैंक, सिमेन्टलगायत उद्योगमा लगानी छ। अरु पदहरुमा राजकर्णिकार र पान्डेका मिश्रित उम्मेदवार विजयी भएका छन्। जिल्ला/नगरमा राजकर्णिकार र पाण्डे पक्षका सात-सात उम्मेदवार विजयी भएका छन्। त्यसैगरी अञ्चल प्रतिनिधिमा राजकर्णिकार पक्षका एकमात्र उम्मेदवार विजयी भए भने पाण्डे पक्षका १३ जना विजयी भए। वस्तुगतमा पाण्डेको पक्षमा ६ जना, राजकर्णिकारको पक्षमा पाँच जना र एक जना साझा उम्मेदवार विजयी भए। कोको विजयी भए उपाध्यक्ष (एसोसिएट)-शेखर गोल्छा (राजकर्णिकार प्यानल) उपाध्यक्ष-(वाणिज्य) किशोरकुमार प्रधान (पाण्डे प्यानल) उपाध्यक्ष- (वस्तुगत) दिनेश श्रेष्ठ(पाण्डे प्यानल) प्रकाश प्रसाईं(मेची) रोहितप्रसाद प्रसाईं (कोशी) अशोककुमार अग्रवाल (सगरमाथा) रामकपुर साह (जनकपुर) मनिषलाल प्रधान (बागमती) धर्मनाथप्रसाद जैसवाल (नारायणी) दीपक लम्साल (गण्डकी) कृष्णप्रसाद श्रेष्ठ (लुम्बिनी) निर्माणकुमार श्रेष्ठ (धवलागिरी) हरिहर बुढाथोकी (राप्ती) भवानी राणा (भेरी) नरविर रावत (कर्णाली) गोपाल हमाल (सेती) मंगलसिंह ठगुन्ना (महाकाली) म्याग्दी उद्योग वाणिज्य संघ- प्रमोद श्रेष्ठ, उद्योग वाणिज्य संघ नवलपरासी-गुणनीधि तिवारी, मेची उद्योग वाणिज्य संघ- केशवराज पाण्डे, धुलिखेल उद्योग वाणिज्य संघ- दिलसुन्दर श्रेष्ठ, बुटवल उद्योग वाणिज्य संघ-शंकर श्रेष्ठ, इलाम उद्योग वाणिज्य संघ-नरेन्द्रकुमार खड्का, सिन्धुपाल्चोक उद्योग वाणिज्य संघ-राजेन्द्रकुमार श्रेष्ठ, भक्तपुर उद्योग वाणिज्य संघ-युवक राजभण्डारी, सिद्धार्थ नगर उद्योग वाणिज्य संघ-महेन्द्रकुमार श्रेष्ठ, कृष्णनगर उद्योग वाणिज्य संघ-ओमप्रकाश बंशल, सुर्खेत उद्योग वाणिज्य संघ-निरक केसी, वालिंग उद्योग वाणिज्य संघ-चोपनारायण श्रेष्ठ, वीरगञ्ज उद्योग वाणिज्य संघ- विजयकुमार सरावगी डडेलधुरा उद्योग वाणिज्य संघ- प्रकाशबहादुर साउद वस्तुगतबाट निर्वाचित हुनेमा अनुपबहादुर मल्ल, अशोक शर्मा, उमेशलाल श्रेष्ठ, कमला श्रेष्ठ, राजकुमार भट्टराई, राजन शर्मा, शुकुन्तलाल हिराचन, शंकर प्रसाद पाण्डे, सौरभ ज्योति, संजय गिरी, संजीव राजभण्डारी र संदिपकुमार अग्रवाल

राष्ट्रपतिको कार्यालय शीतल निवासमा नेपाली कांग्रेस र एमाले मन्त्रीहरुको सपथ ग्रहण सम्पन्न भएको छ। प्रधानमन्त्री सुशील कोइरालाले राष्ट्रपति डा.रामवरण यादवको उपस्थितिमा सपथ गराएका हुन्। कांग्रेस र एमालेबाट मन्त्री भएका १८ जना मन्त्रीहरुलाई कोइरालाले पद तथा गोपनीयताको सपथ गराएका हुन् । कांग्रेसबाट मन्त्री भएका ८ जना र एमालेबाट मन्त्री भएका १० जनाले आज पद तथा गोपनियताको सपथ लिएका हुन् । लामो विवाद पछि आज कोइराला मन्त्रिमण्डलले पूर्णता पाएको हो। आज सपथ लिनेमा कांग्रेसबाट महामन्त्री प्रकाशमान सिंह उपप्रधानसहित स्थानीय विकास, विमलेन्द्र निधि भौतिक योजना, चित्रलेखा यादव शिक्षा, रामशरण महत अर्थ, मीनेन्द्र रिजाल सञ्चार, नारायण खड्का सहरी विकास, महेश आचार्य वन, नरहरि आचार्य कानुन, एनपी साउद सिँचाइ मन्त्री रहेका छन्। एमालेबाट बामदेव गौतम गृहमन्त्री, महेन्द्र पाण्डे परराष्ट्रमन्त्री, राधा ज्ञवाली उर्जा मन्त्री, पुरुषोत्तम पौडेल युवा तथा खेलकुद मन्त्री, हरि पराजुली कृषिमन्त्री, लालबाबु पंडित सामान्य प्रशासन मन्त्री, कर्णबहादुर थापा उद्योग मन्त्री, भिम आचार्य पर्यटन मन्त्री, खगराज अधिकारी स्वास्थ्य मन्त्री, दलबहादुर राना भूमिसुधार मन्त्री रहेका छन्। कांग्रेसबाट रामशरण महतले यसअघि नै विनाविभागीय मन्त्रीका रूपमा सपथ लिइसकेका छन् । यस्तै कांग्रेसकै श्रम तथा वैदेशिक रोजगार राज्य मन्त्री बनेका टेकबहादुर गुरूङको सपथ भने राष्ट्रिय योजना आयोगको हल सिंहदरबारमा सपथ लिनेछन् । शीतल निवासको चियापान समारोहमा सिरक भएपछि नवनियुक्त मन्त्रीहरुले आजै आ-आफ्नो मन्त्रालयमा बहाली हुनेछन्। सरकारमा सामेल हुने सहमति जनाइसकेका राप्रपा र मालेले भने आज मन्त्री पठाएनन्। ' प्रधानमन्त्रीले हामीसँग सल्लाह गर्ने समय आज नदिनुभएकाले आज मन्त्री पठाउन सकेनौ। हामी अब भोलि मात्र प्रधानमन्त्रीसँग सल्लाह गरेर जान्छौ,' मालेका अध्यक्ष सिपी मैनालीले सेतोपाटीलाई बताए।
कास्कीको सिल्दुजुरेमा निमार्णाधीन अपर मादी जलविद्युत आयोजनाको सुरुङमा १५ जना कामदार थुनिएका छन्। माथिबाट आएको पहिरोले सुरुङको मुख थुनिँदा उनीहरु थुनिएका हुन्। थुनिनेमा तीन चिनियाँसमेत छन्। उद्धारका लागि नेपाल प्रहरी र स्थानीय लागेको जिल्ला प्रहरी कार्यालय कास्कीका प्रमुख बसन्त लामाले बताए । घटनास्थलमा दुई वटा डोजर लगाइर माटो निकाल्ने कार्य भईरहेको लामाले बताए। साथै सुरुङ भित्र रहेका मजदुरहरुको अवस्था अज्ञात छ । यो आयोजनाको क्षमता २५ मेगावाट छ।
मुलुकको दैनिक व्यापार घाटा १ अर्ब ६० करोड रुपैयाँभन्दा बढी हुने गरेको देखिएको छ। चालु आर्थिक वर्षको पहिलो सात महिनाको बाह्य व्यापारको आँकडा हेर्दा ४ खर्ब २ अर्ब रुपैयाँ बस्तु आयातमा खर्च भएको छ। उक्त अवधिमा निर्यातबाट मात्र ५८ अर्ब रुपैयाँ आर्जन भएको छ। त्यस अनुसार ब्यापार घाटा २ सय १० दिनमा ३ खर्ब ४४ अर्ब पुगेको छ, आजको कान्तिपुरमा राजु चौधरी र गोकर्ण अवस्थीको खबर छापिएको छ। 'मुलुक भित्र उत्पादन निकै घटेको छ तर रेमिट्यान्सले माग बढाइदिएको छ,'अन्तर्राष्ट्रिय ब्यापारविद पोषराज पाण्डेले भने,' यो डरलाग्दो अवस्था हो।' अहिले विलासिताको साधन र न्यून मूल्य अभिवृद्धि भएको बस्तुको आयाता बढ्दो छ। सबभन्दा बढी ७७ अर्ब रुपैयाँ बराबरको इन्धन आयात भएको छ। जुन मुख्य रुपमा सवारी साधनमा र बिजुली उत्पादनका लागि चाहिएको हो। अनौपचारिक तथ्यांकअनुसार करिब ४ सय मेगावाट बिजुली पेट्रोलियम पदार्थको प्रयोगबाट जेनेरेटरलगायतको साधनबाट उत्पादन भइरहेको छ। आयात भएको पाँच मुख्य बस्तुमा फलामबाहेक अन्य कुनै पनि औधोगिक कच्चा पदार्थ होइनन्। दोस्रो ठूलो आयाता फलामे छड बनाउने कच्चा पदार्थ बढी उपयोग हुन्छ। सात महिनामा ३४ अर्ब बराबरको फलाम र स्टिल आयात भएको छ। बिलासिताको सूचीमा रहेको इलेक्ट्रोनिक सामान २६ अर्ब बराबरको आयात भएको छ। चौथोमा सवारी साधन र तीनका पाटपूर्जा रहेका छन्। ठूलो मात्रामा तस्करी भइरहेको सुनको आयात भने आश्चर्य रुपमा छ। सात महिनामै सवा १६ अर्बको आयात भएको देखिन्छ।
सरकारले नागरिक दैनिकका प्रधान सम्पादक प्रतीक प्रधानमाथिको आक्रमणको घटनामा गम्भीरतापूर्वक लिएर अनुसन्धान गरिरहेको बताएको छ। बुधबार नेपाल पत्रकार महासंघको प्रतिनिधिसँगको भेटमा गृहमन्त्री माधव घिमिरेले प्रधान सम्पादक प्रधानलाई आक्रमण गर्नेलाई सार्वजनिक गरेरै छाड्ने बताएका छन् । यसैबीच मन्त्री घिमिरेले आक्रमणकारीको सुराक फेला परिसकेको पनि जानकारी दिए। उनका अनुसार प्रधानलाई आक्रमण गर्ने शंकास्पद व्यक्तिलाई पहिचान गरी प्रहरीले नियन्त्रणमा लिइसकेको पनि बताए । प्रहरीले प्रधान आक्रमणको तीब्र रुपमा अनुसन्धान गरिरहेकोले आक्रमणकारीलाई छिट्टै सार्वजनिक गरिने बाचा गरे। यसैबीच मन्त्री घिमिरेले मन्त्रीले पत्रकारको सुरक्षाका लागि सरकार गम्भीर रहेको बताएका छन् । सरकारको तर्फबाट प्रेस तथा अभिव्यक्ति स्वतन्त्रतालाई कुण्ठित हुन नदिन कुनै कसर बाँकी नराख्ने प्रतिवद्धता जनाएको नेपाल पत्रकार महासंघका अध्यक्ष शिव गाउँलेले बताए । यसअघि नेपाल पत्रकार महासंघसहित सम्पादकहरुको प्रतिनिधिमण्डलसँग प्रहरी महानिरीक्षक उपेन्द्रकान्त अर्यालले दोषिलाई केही दिनमै पक्राउ गरेर सार्वजनिक जानकारी दिए । गएराती बानेश्वर भीमसेनगोलामार्गमा तरबार, हक्की स्टिक र लाठी बोकेको समूहले मंगलबार साँझ प्रधान सम्पादक प्रधानले हाँकिरहेको ३९५९ नम्बरको गाडीमा आक्रमण गरेको थियो।
काभ्रेपलाञ्चोक जिल्लाको बल्थली वरिपरि साँच्चीकै मनमोहक र रमाइलो छ । हेर्नुहोस् फोटोफिचरमा बल्थलीका मनमोहक दृश्यहरु ।
जाजरकोटको ईलाका प्रहरी चौकी रामीडाँडा, बारेकोटका असई प्रेम खाम्चाले मादक पदार्थ सेवन गरी कुटपिट गर्दा दुई जना गम्भीर घाइते भएका छन्। घाइते हुनेमा नायकवाडा २ का गणेशबहादुर सिंह र नायकवाडा ३ का गणेशबहादुर बस्नेत छन्। जिल्लास्थित ग्रामीण एकीकृत विकास केन्द्र जाजरकोटमा सामाजिक परिचालक रहेका सिंह र हिमालय समाज विकास केन्द्र सबओभरसियर गणेशबहादुर बस्नेत संस्थाको कार्यक्रमको सिलसिलामा रोकायगाउँको लिम्सा पुगेका थिए। चौकीमा मध्यराति १ बजेतिर मदिरा सेवन गरी मातेर आएका खाम्चाले एक्कासी कुटपिट सुरु गरेको पीडितको भनाइ छ। 'विकासे कार्यकर्ता बनेर भाषण छाँटदै गाउँगाउँ हिड्ने, नेतागिरी गर्ने भन्दै अश्लील शब्दको प्रयोग गर्दै' हिरासतमा लिई असई खाम्चाले निर्घात रुपमा टाउको, छाती, कम्मर, ढाड, खुट्टामा कुटपिट गरी मरणासन्न बनाएको गणेशले बताए। घाइतेहरुको उपचार रोकायगाउँ ९ लिम्साको मेडिकलमा भैरहेको छ।
अघिल्लो संविधानसभा चुनावमा संगठनबिनै होमिएर सर्लाहीबाट चार स्थानमा विजय हासिल गरेका मधेसवादी दलको संगठन विस्तार वडा तहसम्म पुगे पनि पार्टीमा आएको विभाजनले योपटक नतिजामा असर पार्ने देखिएको छ। अघिल्लोपटक तीनको संख्यामा रहेका मधेसवादी दल एक दर्जन पुगेकामात्र छैनन्, तिनीहरुको शीर्ष नेतृत्वमा देखिएको वैमनस्यले पनि जित हात पार्न मुस्किल देखिएको छ। मधेसवादी दलका चार केन्द्रीय अध्यक्षका गृहजिल्ला भए पनि पार्टी विभाजनका कारण यो संविधानसभा निर्वाचनमा यहाँ प्रमुख दलको प्रभाव बढ्ने देखिन्छ। एमाले अध्यक्ष झलनाथ खनालसहित सर्लाहीबाट उठ्ने अध्यक्षको संख्या पाँच पुगेको छ। ख्नालसँगै सर्लाहीबाट तराई मधेस लोकतान्त्रिक पार्टीका अध्यक्ष महन्थ ठाकुर, सद्भावना अध्यक्ष राजेन्द्र महतो, तराई मधेस सद्भावना पार्टीका अध्यक्ष महेन्द्रप्रसाद यादव र चुरेभावर राष्ट्रिय एकता पार्टीका अध्यक्ष बद्री न्यौपाने सर्लाहीबाट चुनावी मैदानमा रहेको आजको कान्तिपुरले लेखेको छ।
नेकपा एमालेका अध्यक्ष झलनाथ खनालले आफ्नो पार्टी स्वच्छ प्रतिश्पर्धाको पक्षमा रहेको भन्दै कुनै पनि दल र नेताले छरेका भ्रमका पछि नलाग्न आग्रह गरेका छन्। प्रेस चौतारीले आज सिराहमा गरेको पत्रकार सम्मेलनमा उनले मुख्य दलका शीर्ष नेतालाई जिताउने सहमती शीर्ष तहमा भएको भन्दै एकीकृत नेकपा माओवादीका अध्यक्ष पुष्पकमल दाहालले दिएको अभिव्यक्ति झुटको खेती भएको बताएका छन्। उनले भने,'कमरेड प्रचण्ड तपाईले छरेका भ्रमका पुलिन्दाहरू नेपाली जनताले बुझिसके, अब सिराहाबासी स्वाभिमानी जनतालाई ढाँट्ने कोशिस नगर्नुहोला।' आफूसँग कुनैपनि दलका नेतालाई जिताउने गरी सहमती नभएको स्पष्ट पार्दै अध्यक्ष खनालले प्रचण्ड भ्रम सिर्जना गरेर निर्वाचन जित्ने प्रपन्चमा लागेको आरोप लगाए। 'सबै नेताहरू जनताबाट अनुमोदित भएर आउनुको कुनै विकल्प छैन, स्वस्थ र मर्यादित रुपले प्रतिश्पर्धा गर्न एमाले संधै तयार छ , प्रचण्ड र शुसिल कोईरालाहरुले पनि खुट्टा कमाउने काम नगर्नुहोला।' खनालेले सुझाब दिए। अध्यक्ष खनालले जनताका बिचमा भ्रम सिर्जना गरेर निर्वाचन जित्ने कुचेष्टा नगर्नसमेत एकीकृत माओवादी अध्यक्ष प्रचण्डलाई सुझाब दिए। उनले निर्वाचनको अन्तिम घडीमा कसैसँग तालमेल हुने सम्भावना नरहेको भन्दै निर्वाचन जित्न कुनैपनि कसर बाँकी नराख्न कार्यकर्तालाई निर्देशन दिए। एकीकृत माओवादी अध्यक्ष दाहालले केही दिनअघि सिराहा पुगेर शिर्ष नेतृत्वलाई जिताउने सहमती भएको बताएपछि एमाले अध्यक्ष खनालबाट यस्तो अभिव्यक्ति आएको हो।
मधेसी जनअधिकार फोरम लोकतान्त्रिकका सभासद सुबोध पोख्रेलले हाल स्थानीय निकायमा जननिर्वाचित जनप्रतिनिधिहरु नहुदा स्थानिय विकासको बजेट दुरुपयोग भइरहेको बताएका छन्। निर्वाचन नभएसम्मका लागि हाल प्रत्यक्ष तथा समानुपातिक तर्फबाट निर्वाचित सभासदहरुको सरसल्लाह र सुझावमा विकास निर्माणका कार्यक्रम अगाडि बढाउन माग गर्दछु।
नेपाल सद्भावना पार्टी (गजेन्द्रवादी)ले आसन्न संविधानसभा निर्वाचनमा मधेसको ३० निर्वाचन क्षेत्रबाट उम्मेदवारी दिने घोषणा गरेको छ। राजविराजमा सम्पन्न पार्टीको केन्द्रीय समितिको बैठकले उक्त घोषणा गरेको हो। नेसपा (गजेन्द्रवादी)का अध्यक्ष विकास तिवारी सप्तरीको २ नम्बर क्षेत्रबाट चुनाव लड्ने भएका छन्। यसैगरी पार्टीका महासचिव राजकिशोर मिश्र बाँकेको निर्वाचन क्षेत्र नम्बर २ बाट, सह महासचिवहरु मो. कलाम आजाद बाराको ४ बाट, लालविहारी राय यादव सर्लाहीको ४ बाट र मदन झा रौतहटको १ नम्बर क्षेत्रबाट चुनाव लड्ने आज यहाँ आयोजित पत्रकार सम्मेलनमा जानकारी दिइयो। यसैगरी पार्टीका केन्द्रीय सदस्यहरु अशोकलाभ कर्ण सुनसरी ५ बाट, भुपनारायण राम सर्लाही ६ बाट, चन्द्रमोहन चौधरी सर्लाही ३ बाट, विन्देश्वर यादव बारा ३ बाट, सतेन्द्रसिंह पर्सा २ बाट र दानी मण्डल सप्तरी ३ बाट चुनाव लड्ने बताइएको छ। अन्य जिल्लाबाट चुनाव लड्नेको नाम भने सार्वजनिक गरिएको छैन। चुनावी अभियानका लागि सह महासचिव लालविहारी राय यादवको संयोजकत्वमा केन्द्रीय सदस्यहरु भूपनारायण राम, अशोकलाभ कर्ण, सतेन्द्र सिंह र सावित्री पण्डित सदस्य रहेको प्रचारप्रसार समितिसमेत गठन गरेको छ। केही दलहरुले निर्वाचनलाई बिथोल्ने धम्की दिएको भन्दै निर्वाचनको विपक्षमा रहेका राजनीतिक दललाई पनि सहभागी गराई भयमुक्त वातावरण कायम गर्न सरकारसँग बैठकले माग गरेको पार्टीका अध्यक्ष विकास तिवारीले बताए। रासस
मादक पदार्थ सेवन गरी सवारी चलाएको अवस्थामा ५ पटकभन्दा बढी पक्राउ परेका चालकको लाइसेन्स निलम्बन गर्ने प्रक्रिया ट्राफिक प्रहरीले सुरु गरेको छ । महानगरीय ट्राफिक प्रहरी महाशाखाले २२ जनाको लाइसेन्स ६ महिनाका लागि निलम्बन गर्न यातायात व्यवस्था विभागलाई पत्राचार गरेको खबर आजको नयाँ पत्रिकामा छापिएको छ। महानगरीय ट्राफिक प्रहरी महाशाखाका प्रमुख डिआइजी केशव अधिकारीले सवारी तथा यातायात व्यवस्था ऐनअनुसार २२ चालकको लाइसेन्स नियन्त्रणमा लिई निलम्बनका लागि पठाइएको बताए । ट्राफिक प्रहरीले पहिलोपटक यसरी लाइसेन्स निलम्बनका लागि पठाएको हो । मादक पदार्थ सेवन गरी सवारी चलाउनेलाई निरुत्साहित गर्न ट्राफिक प्रहरीले यस्तो सजायको सुरुवात गरेको हो । सवारी तथा यातायात व्यवस्था ऐन, ०४९को दफा ६०मा भनिएको छ, ‘यो ऐन वा यस ऐनअन्तर्गत बनेका नियमबमोजिम चालकले पालना गर्नुपर्ने सर्तहरू पाँचपटकभन्दा बढी उल्लंघन गरेको प्रमाणित भएका अधिकारीले त्यस्तो चालकको चालक अनुमतिपत्र ६ महिनासम्मका लागि निलम्बन गर्न सक्नेछन् ।’ विभिन्न देशमा मादक पदार्थ चलाएर सवारी चलाउनेलाई जेलै हाल्ने चलन छ । नेपालमा दुई वर्षअघि मात्र मादक पदार्थ सेवन गरी सवारी चलाउनेलाई कारबाही थालिएको थियो । लाइसेन्स निलम्बन हुनेहरूले ६ महिनासम्म सवारीसाधन चलाउन पाउनेछैनन् । ‘लाइसेन्स नै निलम्बन गर्न थालेपछि अब मादक पदार्थ सेवन गरी सवारी चलाउने प्रवृत्तिमा कम आउने हाम्रो अपेक्षा छ,’ डिआइजी अधिकारीले भने । १७ मंसिर ०६८ बाट ट्राफिक प्रहरीले राजधानीमा मादक पदार्थ सेवन गरी सवारी चलाउनेविरुद्ध कारबाही सुरु गरेको थियो । त्यसयता एक लाख २७ हजार ९ सय २९ जना कारबाहीमा परिसकेको ट्राफिक प्रहरीको तथ्यांक छ । गत साउनयता मात्र ३५ हजार ९ सय ९२ जनामाथि प्रहरीले यस्तो कसुरमा कारबाही गरिसकेको छ ।
पथलैयाबाट वीरगन्ज आउँदा बाटैमा पर्ने परवानीपुर यतिबेला तनावग्रस्त छ । संविधानसभा चुनावका लागि त्यसै भेग अर्थात् बाराको ४ नम्बर क्षेत्रबाट नेकपा (एमाले)को प्रत्यक्ष उम्मेदवार महमुद आलममाथि गोली प्रहार गरिएपछि स्थानीयले दिउँसोदेखि राजमार्ग अवरुद्ध पारेका छन्। एमालेका केन्द्रिय सदस्यसमेत रहेका आलमले बिहीबार मनोनयन दर्ता गराएका थिए। लगत्तै अर्को दिन बिहान साढे ११ बजे उनीमाथि गोली प्रहार भएपछि समाचार सुन्ने सबैले स्वाभाविक रुपमा नेकपा–माओवादी माथि शंका गरे। तर, अहिलेसम्म कसैले पनि घटनाको जिम्मेवारी लिएका छैनन्। आलमको पृष्ठभूमि र घटनाको विवरण सुन्ने स्थानीयवासीले भने यहाँ विभिन्न अड्कल काट्न सुरु गरेका छन्। पर्सा जिल्लाको लहावर थकरी गाविस घर भएका महमुद हुर्कंदो उमेरसँगै राजमार्गमा जोडिएको लिपनी मालस्थित मामाघर आएर बस्न थालेका हुन् । लिपनी परवानीपुरसँग जोडिएको छ। उनको राजनीतिक यात्रा भने ०४७ सालको जनआन्दोलन सफलतासँगै सुरुभएको हो। त्यतिबेला बारा जिल्लामात्र नभई यस भेगकै प्रभावशाली वामपन्थी नेता सलिम मियाँ अन्सारीको सानिध्यमा रहेर उनले राजनीति थालेका थिए। आलम त्यतिबेला अत्यन्त साधारण कार्यकर्ता थिए। उता, निकैअघि शिक्षक हुँदैदेखि वामपन्थी राजनीति गरेका अन्सारी प्रजातन्त्रको पुनस्र्थापनासँगै लगातार राजनीतिक प्रभाव विस्तार गर्दै थिए। अन्सारी जहाँ जहाँ जान्थे आलम सहयोगीका रुपमा उतै देखिन्थे । यो क्रम एमाले विभाजनको घडिसम्म चल्यो । विभाजनपछि अन्सारी मालेमा गए भने आलम एमाले मै बसे। त्यो क्षण लिइएको निर्णयकै कारण राजनीतिमा आलम र अन्सारीको अवस्था ठीक उल्टो हुनपुग्यो । ०५६ सालमा यी दुवै गुरु चेला एकै स्थान अर्थात् बाराको ४ नम्बर क्षेत्रबाट चुनाव लड्दा अन्सारीले भन्दा बढी भोट ल्याउन आलम सफल भएका थिए। यसरी भोट विभाजित भएकै बेला त्यो चुनावमा नेपाली कांग्रेसका अर्का मुस्लिम नेता फर्मुल्ला मन्सुर विजयी भएका थिए। आफ्नो निर्वाचन क्षेत्रमै पथलैया–वीरगन्ज औद्योगिक कोरिडोर पर्ने भएका कारण आलमले आफुलाई सुरुदेखि मजदुर राजनीतिमा केन्द्रित गर्दै लगेका थिए। उनी प्रायः समय ती कलकारखानाहरु घुमेरै बिताउँथे। बाहिरबाट ती कलकारखानामा उनले गर्ने कतिपय हस्तक्षेप विवादास्पद पनि भएका थिए। उनी एमालेकै मजदुर नेताका रुपमा विभिन्न पदमा रहेर कार्यरत रहेकै बेला सलिमले पार्टी छाडेपछि पार्टीमा गुरुको स्थान लिन सफल भएका थिए। करिब १० वर्षअघि नेपाल मुस्लिम इत्तेहाद संगठनको अध्यक्ष भएपछि भने उनको अवस्था निकै बलियो भयो। जातिय राजनीति चर्केको बेलामा उनले मुस्लिम संगठनको अध्यक्ष हुनुलाई सजिलै पार्टीमा प्रभाव विस्तार गर्ने अवसरमा परिणत गरिदिए। त्यसपछि उनी एकैपटक एमालेको केन्द्रीय स्तरका नेता बन्न पुगे। बुटवलमा सम्पन्न आठौं महाधिवेशन उनको निम्ति वरदान साबित भयो। पार्टीको मुसलमान कोटामा रौतहटबाट उम्मेदवारी दिने अर्का प्रतिस्पर्धीभन्दा अत्यधिक बहुमत ल्याएर उनी केन्द्रिय सदस्य बनेपछि त्यसयता उनी एमालेकै सर्वाधिक शक्तिशाली मुस्लिम नेताका रुपमा स्थापित हुन पुगे। पछिल्लोपटक संविधानसभाको चुनावमा उनी झिनो मतले तराइ मधेस लोकतान्त्रिक पार्टीका उम्मेदवार जितेन्द्र सोनलसँग पराजित भएका थिए। यसपाला निर्वाचनमा आफुले सहजै जित्ने दाबी उनको थियो। मुसलमान बाहुल यस क्षेत्रमा नेपाली कांग्रेसका तर्फबाट लड्दै आएका फर्मुल्ला मन्सुरले क्षेत्र परिवर्तन गरेर ३ नम्बरमा गएका कारण पनि उनको जित्ने संभावना रहेको स्थानीय पनि स्वीकार्छन्। यसरी राजनीतिमा एकपछि अर्को फड्को मार्दै गएका महमुद विभिन्न कारणहरुले गर्दा विवादमुक्त भने छैनन्। गुरु सलिम मियाँ अन्सारीजस्तै उनलाई पनि सिमावर्ती क्षेत्रमा भारतविरोधी गतिविधि चर्काएको आरोप लाग्दै आएको छ। मुलुककै मुख्य सिमानाका वीरगन्ज र यसको वरपर भारतीय हस्तक्षेप र भारत विरोधी गतिविधिका निम्ति धेरैपटक चर्चामा आउने गरेको छ। त्यसैगरि यहाँ हुनेगरेका अपारदर्शी र आश्चर्यलाग्दा ठूल्ठूला लगानीमा खडाभएका संस्थाहरुको पर्दापछाडि लुकेका चर्चा दन्त्यकथा जस्तै रोचक छन् । केहि दिनअघि मात्रै भारत विरोधी गतिविधि गर्दैआएका यासिन भटकलको नेपालमा भएको गिरफ्तारी वीरगन्जको पत्रपत्रिकामा पनि चर्चाको विषय बनेको थियो । भारतले आतंकवादी ठहर गरेको भारतीय मुजाहिदिनका संस्थापक भटकललाइ एक महिनाअघि पक्राउ गरिएको थियो । उनलाई भारतकै मोतिहारीमा पक्राउ गरिएको बताइएको थियो जुन वीरगन्जबाट एक घन्टाको दुरीमा पर्छ । उनलाई नेपाल प्रहरीले नै पक्राउ गरेर हस्तान्तरण गरेको थियो । त्यतिबेला कतिपय स्थानीय पत्रिकाले भटकललाई नेपालमा आलमले संरक्षण दिएको उल्लेख गरेका थिए । त्यो समाचारलाई आधारहीन भनेर आलमले उतिखेरै खण्डन पनि गरिदिए । अर्कोतर्फ, १५ वर्षअघिसम्म अत्यन्त साधारण जीवनयापन गर्ने आलमको अचानक बढेको आर्थिक हैसियत भने उनलाई चिन्नेहरुका निम्ति ठूलै पहेली बनेको छ । लिपनीस्थित मामाघर बस्दै आएका उनले यसबीचमै परवानीपुर कृषिकेन्द्र जाने बाटोमै एउटा र राजमार्गमै अर्को गरेर दुई भवन जोडिसकेका छन् । उनको रहन सहन र खर्चगराइमा आएको ठूलो अन्तर कुन श्रोतबाट धानिएको छ भन्ने कुराको जवाफ कसैसँग छैन । लहावर थकरीको सामान्य धोवी परिवारका यी अति साधारण व्यक्ति यसरी राजनीतिमा तीब्र गतिको उदयसँगसँगै आर्थिक समुन्नतीको अपत्यारिलो यात्राले उठाएका यी प्रश्नहरुकै माझ शुक्रबारको घटना घटेको हो। परवानीपुर नजिकै राजमार्गमै पर्ने चावोसती मिलमा उनी बैठकका निम्ति गएका थिए । बैठक सकेर बाहिर निस्केको बेला उनी केहि साथीको साथमा गेटमै खडा थिए । त्यतिबेलै भारतीय नम्बरप्लेटको एउटा मोटरसाइकल वीरगन्ज (दक्षिण)तिरबाट आयो । उनको नजिकै रोकियो । मोटरसाइकलबाट ओर्लिएको व्यक्ति उनको नजिकै उभियो, पेस्तोल तेस्र्याएर टाउकामै हिर्कायो र मोटरसाइकलमै बसेर फेरि दक्षिणतर्फ गयो । एकैछिनमा अत्यन्त सहजै सम्पन्न भएको यो गतिविधिमा उनी साथै बसेका सहयोगीहरु पनि गोली चलिसकेपछि आत्तिएका थिए । घाइते आलमलाई त्यसपछि नेशनल मेडिकल कलेज पुर्या‍इयो । त्यहाँ केहिबेर राखिएपछि सरकारी बन्दोबस्तमै काठमाडौंबाट पठाइएको हेलिकोप्टरमा उनलाई दिउँसै शिक्षण अस्पताल ओह्रालिसकिएको छ । हेलिकोप्टर उडेपछि एमालेको प्रतिनिधि मण्डल वीरगन्जस्थित प्रमुख जिल्ला अधिकारीको कार्यालयमा गएर सुरक्षाको माग गरेको छ । यो पनि पढ्नुहोस् तस्बिर: एमाले उम्मेदवार आलमको उपचार भइरहेको शिक्षण अस्पताल परिसरमा गृहमन्त्रीको राजीनामा माग गर्दै उनका समर्थकहरु। तस्बिर: प्रकाश लामा/सेतोपाटी
९ सय मेगावाटको माथिल्लो कर्णाली जलविद्युत आयोजनाविरुद्ध कर्णाली जलाधार संरक्षण समाजले प्रधानमन्त्री सुशील कोइरालाई गुहारेको छ। सरकारले प्रतिश्पर्धाका आधारमा भारतको जीएमआर कम्पनीलाई भारतमा निर्यात गर्ने गरी लाइसेन्स दिएको सो आयोजना स्वदेशी लगानी र स्वदेशमै खपत हुने गरी उत्रिएको समाजले प्रधानमन्त्री निवास बालुवाटार पुगेर प्रमलाई गुहारेको हो। सरकारले प्रतिश्पर्धाका आधारमा दिएको सो आयोजना अहिले लगानी बोर्ड मार्फत अघि बढेको छ। सुर्खेत, दैलेख र अछाम जिल्लाको दोसाँधमा निमार्ण हुुन लागेको आयोजनाको लागत १ अर्ब १४ करोड छ ।
सरकारले वैकल्पिक पेशाको व्यवस्था नगरेपछि देह ब्यापारमा लागेका बादी महिलाहरु विदेशीएका छन्। २०६४ सालमा ४८ दिन लामो आन्दोलन गरेका बादी महिलाहरुलाई सरकारले वैकल्पिक पेशाको व्यवस्था गर्ने भनेपछि उनीहरुले देह ब्यापार त्यागेको घोषणा गरेका थिए। बादी बस्तीमा निगरानी समूह समेत गठन गरेर उनीहरु आफै देह ब्यापार विरुद्ध उत्रिएका थिए। सरकारी र गैरसरकारी संघसंस्थाहरुले समेत देह ब्यापार बन्द गराउन सहयोग गरेका थिए। लामो समयसम्म पनि सरकारले आश्वासन पूरा नगरेपछि बादी महिलाहरु पुनः देह ब्यापारमा फर्किए। वैकल्पिक पेशा नभएका कारण जीविकोपार्जनमा समस्या भएको भन्दै उनीहरु पुनः देह ब्यापारमा फर्किएका थिए। बादी महिलाहरु पुनः देह ब्यापारमा फर्किए पनि ग्राहकका रुपमा आउने परपुरुषको संख्या विगतको तुलनामा ज्यादै न्यून हुँदै गयो। बादी बस्तीमा सरकारी र गैरसरकारी संघसंस्थाका साथै स्थानीय स्तरमा गठन भएका निगरानी समूहले देह ब्यापार रोक्न कडाई गरेपछि ग्राहकको संख्या घट्दै गएको देह ब्यापारमा संलग्न महिलाहरुको भनाई छ। देह ब्यापार हुने कैलालीको मुडा, सत्ती र बर्दियाको राजापुरमा निगरानी समूहले कडाई गर्न थाल्यो। प्रहरीले समेत देह ब्यापारमा संलग्नलाई कारवाही गर्न थाल्यो। पुरुषलाई मात्रै कारवाही गर्ने गरेकोमा पछिल्लो समयमा महिला समेत कारवाहीको भागेदार बन्न थाले। देह ब्यापारमा संलग्न केही महिलाहरुलाई निगरानी समूहले कालो मोसो दल्नुका साथै कुटपिट समेत गरे। जसका कारण देह ब्यापार घट्दै गयो। महिलाहरु पहिलेको जस्तो आम्दानी हुन छोडेपछि ठाउँ छोडेर विदेशीन वाध्य भए। करिव ५० को हाराहारीमा बादी महिलाहरु भारत पसेका छन्। 'यति नै संख्यामा गए भन्न त गाह्रो छ' बादी अगुवा हिक्मत बादीले भने–'तर अधिकांश महिलाहरु दिल्ली र मुम्बई गएका छन्।' बादी महिलाहरुले भारतमा समेत देह ब्यापार गरिरहेका छन्। उनीहरु विभिन्न माध्यमबाट भारतका विभिन्न स्थानमा देह ब्यापार गरिरहेका छन्। भारतमा समेत बादी महिलाका ग्राहक रोजगारीका लागि त्यहाँ पुगेका नेपालीहरु रहेको बताईएको छ। भारतीय शहरमा गएर देह ब्यापार गरिरहेका महिलाहरु नेपाल फर्किए झन ठूलो समस्या हुने हिक्मत बादीको भनाई छ। उनले ती महिलाहरुले विभिन्न किसिमका रोग भित्र्याउने सम्भावना रहेको बताए। 'उनीहरु फर्किएर भोलि नेपाल नै आउने हुन' उनले भने–'कुनै रोग लिएर पो आउने हुन कि भन्ने डर लागेको छ।' सरकारले अन्य समुदायको तुलनामा बादी समुदायलाई कुनै सहयोग नगरेको उनीहरुको बुझाई छ। सरकारले कमैया र कमलहरीको जस्तै बादी समुदायलाई समेत मुक्त गरेर जीविकोपार्जनको ग्यारेन्टी गरिनुपर्ने बादी उत्थान विकास समितिकी केन्द्रिय सदस्य रुक्मणी बादीले बताएकी छन्। 'अरुको मुक्ति गरेर जसरी सरकारले व्यवस्था गरेको छ। हाम्रो पनि त्यसरी नै मुक्ति हुनुपर्छ' उनले भनिन्–'सबैभन्दा ठूलो कुरा स्थायी बसोबास र रोजगारी हुनुपर्छ।' सरकारले देह ब्यापार त्यागेका बादी महिलाहरुलाई वैकल्पिक पेशामा अग्रसर गराउन खोजेको थियो। सरकारी र गैरसरकारी संघसंस्थाहरुले विभिन्न आयमूलक काममा सघाएका समेत थिए। तर बादी महिलाहरुले वैकल्पिक पेशालाई संस्थागत गर्न सकेनन्। उनीहरुले सरकारी र गैरसरकारी संघसंस्थाको सहयोग अपूर्ण भएकाले वैकल्पिक पेशा संस्थागत गर्न नसकेको बताएका छन्। 'सरकारले थोरै सहयोग गरेको हो तर त्यो सहयोगले जीविकोपार्जन हुन सकेन' रामसुन्दर बादीले भने–'जीविकोपार्जन नै नभएपछि दिदीबहिनीहरु विदेशीन वाध्य भए।' बादी महिलाहरुलाई सरकारी र विभिन्न गैरसरकारी संघसंस्थाहरुले बाख्रा, बङ्गुर र कुखुरा पालनका साथै अन्य सिपमूलक तालिम समेत प्रदान गरेका थिए। सरकारी र विभिन्न गैरसरकारी संघसंस्थाहरुबाट तालिम लिएका बादी महिलाहरु मध्ये कसैले पनि वैकल्पिक पेशा अँगालेका छैनन्।