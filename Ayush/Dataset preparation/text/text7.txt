तनहुँ क्षेत्र नं २ बाट नेपाली काँग्रेसका रामचन्द्र पौडेल विजयी भएका छन् । उनले १८ हजार ४ सय मत पाएर विजयी भएका हुन् । यहाँआाट नेकपा एमाले किसानलाल श्रेष्ठले ११ हजार ७ सय ३८ मत ल्याएर निकटतम प्रतिद्धन्द्धि भएका छन् । यस्तै एमाओवादीका मदन आलेले ४ हजार ४ सय ९३ मत ल्याएर तेस्रो भएका छन् ।
संविधानसभामा गठित पाँच समितिमा सभापति कसले लिने भन्नेबारेमा सहमति जुटाउन प्रधानमन्त्री निवास बालुवाटारमा आइतबार बिहान प्रमुख तीन दलका नेताहरुको छलफलमा छन् । नेपाली कांग्रेस, एमाले र एमाओवादीका शीर्ष नेता सम्मिलित बैठकले राजनीतिक संम्वाद तथा सहमतिमा समितिहरुको सभापति चयन गर्ने बताइएको छ। शनिबार साँझ पनि यसै विषयमा छलफल गर्न भनेर कांग्रेसले पदाधिकारी बैठक डाकेको थियो। यसैबीच संविधान सभामा तेस्रो भएको दल एकीकृत नेकपा माओवादीले संम्वाद समितिका साथै संविधानसभा बाहिर बन्ने उच्चस्तरीय राजनीतिक समितिको नेतृत्व गर्न आफूले पाउनुपर्ने माग दाबी गर्दै आएको छ। तर, कांग्रेस एमाले एमाओवादीलाई समितिको नेतृत्व गर्न दिने पक्ष कांग्रेस एमालेका नेताहरु नकारात्मक छन्। एमाओवादीले उच्चस्तरीय राजनीतिक समितिमा प्रचण्डलाई र संवैधानिक संम्वाद तथा सहमति समितिमा बाबुराम भट्टराईलाई प्रमुख बनाउन लबिङ थालेको छ। आइतबार राजनीतिक सम्वाद तथा सहमति समितिको सभापतिका लागि निर्वाचन हुँदैछ ।
समानुपातिक तर्फका सभासद चुयनका लागि बसेको नेकपा (एमाले) को केन्द्रीय कमिटीको बैठकमा पार्टीको नवौं महाधिवेशनलगायत विषयमा छलफल भइरहेको छ। अहिले केहीबेरका लागि बैठक स्थगन भए पनि राति अबेरसम्म पनि बैठक सञ्चालन हुने बताइएको छ। बैठकबारे पत्रकारलाई सङ्क्षिप्त जानकारी दिँदै एमाले केन्द्रीय प्रचार तथा प्रकाशन विभागका प्रमुख प्रदीप ज्ञवालीले निर्वाचनपछिको समीक्षा, समानुपातिक सभासद् चयनको मापदण्ड तर्जुमा, महाधिवेशनको मिति तय, संविधान लेखन र सरकार गठनका लागि भइरहेका राजनीतिक वार्ता आदि विषयमा छलफल सुरु भएको जानकारी दिए । २१ गतेको स्थायी कमिटीको बैठकले केन्द्रीय कमिटीको बैठकका लागि समानुपातिका सभासद्को मापदण्ड निर्धारण, संविधानसभा निर्वाचन–२०७० का सन्दर्भमा धन्यवाद ज्ञापन, संविधानसभा निर्वाचन–२०७० को समीक्षा गरी प्रतिवेदन पठाउन स्थानीय पार्टी कमिटीलाई निर्देशन, वर्तमान राजनीतिक परिस्थिति र पार्टीले गर्नुपर्ने कामलगायत कार्यसूची तय गरेको थियो । रासस
संविधानसभाको अधिवेशन बोलाउनेबारे राष्ट्रपति र सरकार प्रमुखबीच विवाद चलिरहेका बेला पूर्वप्रधानमन्त्री एवम् राष्ट्रिय प्रजातन्त्र पार्टीका अध्यक्ष सूर्यबहादुर थापाले यसलाई ‘बेतुकको विवाद’को संज्ञा दिएका छन। राष्ट्रपति रामवरण यादवसँगको भेटवार्ता पछि सेतोपाटीसँग कुरा गर्दै राप्रपा अध्यक्ष थापाले भने, ‘संविधानसभाको पहिलो बैठक कसले बोलाउने भन्ने विवाद नचाहिने कुरामा चलेको विवाद हो।’ संविधानसभाको बैठक कसले बोलाउने भन्नेबारे आफूले राष्ट्रपतिसँग धारणा राखेको थापाले बताए। ‘संसद अधिवेशन आव्हान र अन्त्य नेपालको मात्र विषय होइन,’ उनले भने, ‘प्रजातान्त्रिक संसदीय व्यवस्था भएका मुलुकहरुमा सरकारको सिफारिसमा राष्ट्राध्यक्षले संसदको बैठक बोलाउने र अन्त्य गर्नेे गर्दछन। नेपालमा पनि संसदीय व्यवस्थाको थालनी पश्चात चलेको प्रचलन यही हो।’ पहिलो संविधानसभाको बैठकको आव्हानको सन्दर्भ उल्लेख गर्दै थापाले भने, ‘त्यतिवेला तत्कालीन राजाको सबै अधिकार निष्क्रिय बनाएको बेला प्रधानमन्त्री गिरिजाप्रसाद कोइरालाले नै सरकार प्रमुख र कार्यवाहक राष्ट्राध्यक्षको अधिकार समेत प्रयोग गरेका थिए।’ त्यतिबेला अपवाद र विशेष परिस्थितिमा बनाएको अन्तरिम संविधानको प्रावधानमा कहीँ कसैको कमजोरीले संशोधन भएन भनेर अहिले पनि राष्ट्राध्यक्षको सट्टा सरकार प्रमुखले संविधानसभाको पहिलो बैठक बोलाउने तर्क गर्नु युक्तिसंगत नभएको दाबी थापाले गरे। उनले भने, ‘यदि संविधान र ऐन कानुनमा कहिँ कतै त्रुटिबश प्रधानमन्त्रीले बोलाउने भन्ने उल्लेख छ भने त्यसलाई संशोधन वा ऐन बदलेर पनि यो गर्नुपर्छ। अन्तरिम संविधानमा छ भन्दैमा सरकार प्रमुखले बैठक बोलाउने भन्नु विसंगतिको कुरा हो।’ संविधानसभामा दोस्रो ठूलो दल नेकपा एमालेका नेताहरुले नयाँ जनादेश अनुसार राष्ट्रपति पनि बदल्न वा सदनद्धारा अनुमोदन गर्ने आवाज उठाइरहेका बेला एमालेको माग ‘कामकुरा एकातिर कुम्लो बोकी ठिमीतिर भनेजस्तै’ भएको थापाले दाबी गरे। ‘अहिलेको निर्वाचनको पहिलो प्राथमिकता भनेको राष्ट्रपति बदल्ने हो भने बदलौं होइन भने अहिलेको प्रमुख दायित्व भनेको संविधान निर्माण हो,’ उनले भने। नयाँ जनादेश अनुसार राष्ट्रपति मात्रै बदल्ने हुन नसक्ने तर्क गर्दै उनले भने, ‘यदि बदल्ने हो भने राष्ट्रपति मात्रै किन? मुख्य सचिव पनि बदलौँ, न्यायाधीश, प्रहरी, सेना र सबै निकायका प्रमुख पनि बदलौँ। होइन भने अन्तरिम संविधानले नै नयाँ संविधान बनेपछि नयाँ राष्ट्रपतिको चयन भनेको कुराबाट एकैचोटि जम्प गर्र्दै यस्ता यो बेतुकको कुरा बन्द गरौँ।’ संविधानसभाको प्रमुख दायित्व भनेको समयमै नयाँ संविधान निर्माण गर्ने भन्ने हो भन्दै थापाले थपे, ‘नयाँ संविधान बनेपछि नयाँ प्रावधान अनुसार राष्ट्रपति बदल्न सकिन्छ।’
सरकारसँगका पीरमर्का सुन्ने कार्यतालिका बनाए पनि मन्त्रीहरू नआएपछि नेता–कार्यकर्ता कांग्रेस केन्द्रीय कार्यालयमा दिनभर कुरेर फर्कने गरेका छन् । नेता–कार्यकर्ताका गुनासा सुन्न कांग्रेसका ११ मन्त्रीमा दश दिनमा तीनजना मात्र कार्यालय पुगेका छन् । कांग्रेसले ७ चैतबाट कार्यालयमा आउने प्रधानमन्त्रीसहित मन्त्रीको कार्यतालिका घोषणा गरेको थियो । प्रधानमन्त्री सुशील कोइरालाको स्वीकृतिमा सबै मन्त्रीले कार्यालयमै नेता, कार्यकर्ता र जनताको गुनासा सुन्न र सुनुवाइ गर्ने भनिएको थियो । तर, तीन मन्त्रीले मात्र कार्यतालिकाको पालना गरेको खबर आजको छापिएको छ। सबै मन्त्रीका लागि साताको एक दिन दुई घन्टा कार्यालयमा उपस्थित हुने समय घोषणा गरिएको थियो । तालिकाअनुसार उपस्थित नहुने मन्त्रीले सचिवालयमार्फत जानकारीसमेत नदिएको कार्यालयले जनाएको छ । समस्या र गुनासा राख्न कार्यालयमा पुग्ने कार्यकर्ता सबै मन्त्री उपस्थित नभएपछि निराश भएर फर्कन बाध्य हुने गरेका छन् । दश दिनमा भौतिक योजनामन्त्री विमलेन्द्र निधि, सिँचाइमन्त्री एनपी साउद, श्रम राज्यमन्त्री टेकबहादुर गुरुङ मात्र तालिकाअनुसार नियमित कार्यालय पुगेका छन् । तालिका सार्वजनिक भएपछि एकपटक पनि कार्यालयमा नपुग्नेमा उपप्रधानमन्त्री तथा स्थानीय विकासमन्त्री प्रकाशमान सिंह, अर्थमन्त्री डा. रामशरण महत, कानुनमन्त्री नरहरि आचार्य, वनमन्त्री महेश आचार्य, शिक्षामन्त्री चित्रलेखा यादव, सञ्चारमन्त्री डा. मीनेन्द्र रिजाल र सहरी विकासमन्त्री डा. नारायण खड्का छन् । अनुकूल समय र पूर्वसूचनामा जाने भनिए पनि प्रधानमन्त्री कोइारालासमेत कार्यालय पुगेका छ्रैनन् । तालिकाअनुसार निधि दुईवटै सोमबार र गुरुङ मंगलबार कार्यालय पुगेका थिए । साउद ७ चैतमा कार्यालयमा थिए । तर, १४ चैतमा भने उनी कार्यालयमा खबर नगरी पश्चिम नेपालको कार्यक्रममा गए । ‘केही मन्त्रीको दुईपटक पार्टी कार्यालयमा आउने तालिका सकियो, तर एकपटक पनि आउनुभएको छैन,’ केन्द्रीय कार्यालय स्रोतले भन्यो, ‘आउने वा नआउने र के कारणले आउन नसकेको भन्नेबारे पनि अधिकांश मन्त्रीका सचिवालयले कुनै जानकारी गराएका छैनन् ।’ बिहीबार पालो परेका वनमन्त्री महेश आचार्यले भने काम–विशेषले कार्यालयमा उपस्थित हुन नसकेको जानकारी गराएको कार्यालयले जनाएको छ । मन्त्रीहरू नियमित कार्यालय पुग्ने घोषणा गरिएपछि उत्साहित भएर कार्यालय आएका नेता, कार्यकर्ता र सर्वसाधारण निराश भएर फर्कने गरेको कार्यालयका कर्मचारीहरू बताउँछन् । ‘पार्टी सभापति तथा प्रधानमन्त्रीकै आग्रहअनुसार मन्त्रीहरू साताको एकपटक कार्यालय आउन तयार भएका थिए,’ एक कर्मचारीले भने, ‘तर, कार्यकर्ता र सर्वसाधारण आए पनि मन्त्रीहरू नआएपछि उनीहरू निराश भएर फर्कने गरेका छन् ।’ कार्यालयका अनुसार विकास निर्माणसम्बन्धी गुनासा, आर्थिक सहयोगलगायतका विषय लिएर नेता–कार्यकर्ता आउने गरेका छन् । छिटो–छरितो रूपमा विकास निर्माण र संगठनका कामलाई प्रभावकारी बनाउन खोजिए पनि मन्त्रीका स्वकीय सचिवालयले प्रभावकारी समन्वय गर्न नसकेको केन्द्रीय कार्यालयका कर्मचारी बताउँछन्।
निरासा एक किसिमको रोग हो। यस्तो रोगले व्यक्ति मात्र नभएर समाज र मुलुक पनि ग्रस्त भएको हुनसक्छ। निरासाको रोग सामूहिक रुपमा फैलिएको देशको हालत नेपालको जस्तो हुन्छ। नियालेर हेर्न पर्दैन, छर्लङगै देख्न सकिने कुरा के हो भने नेपाली समाज निरास छ। समाजले आत्मविश्वाश गुमाउँदै गएको छ। समाजमा आशा र उत्साह देखिँदैन। मुख्य कुरा भविष्यप्रति नागरिकजन आशावादी देखिँदैनन्। मुलुकमा आशलाग्दा कामकुरा नभएका होइनन् । तर, नागरिकजनले निरासा मात्र देख्दै आएका छन्। नेपाली समाज किन निरास छ? किन हाम्रो समाजले आत्मविश्वाश गुमाउँदै छ? किन देशमा सकारात्मक केही हुँदैन सिर्फ नकारात्मक काम मात्र हुन्छ भन्ने धारणा समाजमा बलियो बन्दै गइरहेछ? किन हामीमा आपसी विश्वाश छैन र एक अर्कालाई अविश्वाश गरिरहेछौं? यस्ता प्रश्नको जवाफ होइन निराकरणको आवश्यकता देखिन्छ। समाजले आत्मविश्वाश गुमाउनु निकै घातक कुरा हो। भविष्यप्रति आशावादी हुन नसक्ने मुलुकको प्रगतिको गति अवरुद्ध हुन्छ। मुलुकमा आत्मविश्वाश जगाउनु आजको आवश्यकता हो तर हामी निरासाको खेतिमा रमाइरहेछौं। हामी नकारात्मकतामा रमाइरहेका छौं। फूल नदेख्ने काँडामात्र देख्ने प्रवृत्ति मुलुकमा हाबी भइरहेछ। हामी राम्रो केही देख्दैनौं नराम्रो मात्र देख्छौं। झन राजनीतिमा त राम्रो केही देख्दैनौं, नराम्रो मात्र देख्छौं। हुनत नेपाली राजनीतिमा राम्रो के नै छ भन्न पनि सकिन्छ। तथापि, समाजमा नकारात्मक धारणा मात्र प्रवाह हुने वर्तमान स्थिति अत्यन्तै चिन्तालाग्दो छ। निरास र आत्मविश्वाश कमजोर भएको समाजमा तथ्य र सत्य भन्दा उग्र र अराजक कुराले प्राथमिकता पाउँछ। उग्र र अव्यवहारिक कुरा गर्नेलाई ताली दिनु र व्यवहारिक र सन्तुलित विचार राख्नेलाई गाली गर्नु आत्मविश्वाश कमजोर भएको समाजको लक्षण हो। यस्तो लक्षण नेपालमा सर्वत्र देख्न सकिन्छ। निरास र आत्मविश्वाश गुमाउँदै गएको समाजमा अतिवादी चिन्तन र व्यवहार हावी हुँदै जान्छ। संक्रमणकालीन राजनीतिक स्थितिमा समाजको स्थिति यस्तै हुन्छ भन्ने सजिलो जवाफ दिन सकिएला तर संक्रमणकालका सीमामात्र नभएर सम्भावना पनि हुन्छन्। संक्रमणकाल भनेको बरवादीको चरण होइन, संक्रमणकाल भनेको निरास मात्र हुने चरण होइन। संक्रमणकाल सुन्दर भविष्यमा पुग्ने बाटो हो। संक्रमणकालमा सुन्दर भविष्य देखिनुपर्छ। संक्रमणकाल जटिल कालखण्ड हो, त्यसैले यस्तो कालखण्डमा जोसभन्दा धेरै होस हुनुपर्छ, आवेग भन्दा विवेक धेरै प्रयोग गरिनुपर्छ। संक्रमणकाल निरास हुने चरण होइन, आशावादी हुने चरण हो। तर, नेपालमा संक्रमणकाल भनेको भएको सबै भताभुंग पार्ने, निरासा बढाउने कालखण्ड बन्दै गइरहेको छ। संविधानसभाको पछिल्लो चुनावले मुलुकमा आशाको किरण झलक्क देखायो त्यसपछि निरासाको चरण सुरु भएको छ। अर्थात्, आशा अस्थायी र निरासा स्थायी विषयजस्तो बनेको छ। अब नयाँ सरकार बन्नेछ, नयाँ मन्त्री र प्रधानमन्त्री आउनेछन्, त्यसपछि पनि निरासाको यो चरण सकिने लक्षण देखिँदैन। किनभने भविष्यप्रति आशावादी हुन हामीले छाडिसकेका छौं। मुलुकमा सर्वत्र नकारात्मक प्रवृत्ति हावी हुँदै गएको छ। जस्तो कि धर्मनिरपेक्षता। नेपाल धर्मनिरपेक्ष भइसकेको छ। धर्मनिरपेक्षता एकताका लागि हो, मिलापका लागि हो, आपसी सहकार्यका लागि हो। धर्म निरपेक्षतालाई बाँदरको हातमा नरिवल बनाउने प्रवृत्ति फस्टाउँदै गइरहहेको छ। धर्मनिरपेक्षताको नारा दिँदै आफूले नमान्ने तर अरुले मान्ने धर्म, संस्कृति र चाडपर्व आदिको विरोध र भर्त्सना गर्ने प्रवृत्ति मौलाउँदैछ। अरुको आस्थामा प्रहार गर्ने कार्य सामान्य बन्दै गएको छ। अरुको धर्म, संस्कृति या चाडपर्वको बिरोध गर्नु मानवीय शिष्टाचार र सभ्यता होइन। अरुको निकृष्ट र अशिष्ट बिरोध गरेर क्रान्तिकारी बन्ने घातक संस्कृति नेपालमा मौलाइरहेको देखिन्छ। धर्म निरपेक्षता एकताका लागि हो विभाजनका लागि होइन भन्ने सामान्य तथ्य समेत समाजमा स्थापित हुन नदिने खतरनाक प्रवृत्ति किन मौलाइरहेछ भन्ने खोजबिन गर्न जरुरी छ। नेपाल बहुलतायुक्त समाज हो। नेपाली समाजमा यति धेरै विविधता छ कि त्यो विविधिताभित्र विषमता र असमानता खोज्ने अभियान चलाइएको छ। विविधता र बहुलता आफैमा सुन्दर हुन्छ। समाजको विविधतामा विभाजन खोज्ने, समाजमा आशंका र द्धन्द्ध बढाउने कामले प्राथमिकता पाउने तर समाजलाई बाँधेर राख्ने खास अवयवहरुलाई दुरुत्साहन गर्ने प्रवृत्ति छ। हरेक समाजमा द्धन्द्ध हुन्छ र नेपाली समाजमा पनि द्धन्द्ध छ। द्धन्द्ध आफैंमा नराम्रो होइन, द्धन्द्धकै बीच समाजको विकास हुन्छ, समाज परिस्कृत हुँदै जान्छ। सामाजिक द्धन्द्धलाई निषेध गर्न सम्भव छैन, द्धन्द्धलाई व्यवस्थापन गर्ने हो। हामीले कसरी व्यवस्थापन गर्छौ, द्धन्द्धलाई कसरी ब्याख्या गर्छौ भन्ने मुख्य कुरा हो। नेपाली समाजको विविधता भित्र कतिपय यस्ता सुन्दर पक्ष छन् जसलाई उजागर गर्न आवश्यक छ। नेपाली समाजलाई, हिमालदेखि तराईसम्मलाई, विभिन्न जातजाति र भाषाभाषिलाई एक सूत्रमा बाँधेर राख्ने, यी विविधताबीच सूत्रका काम गर्ने तत्वमध्ये माघी पनि हो। माघीलाई मकर संक्रान्ती, माघे संक्रान्ती, नयाँ वर्ष, माघ मिलन, तिला संक्राइत लगायतका विविध नाम र रुपमा रुपमा विभिन्न समुदायले मनाउँछ। चाड एउटै हो तर मनाउने तरिका र नाम फरक। तराईदेखि हिमालसम्म सबैभन्दा धेरै जनसंख्याले मनाउने साझा चाड कुनै छ भने त्यो माघी नै हो। माघी जत्तिको साझा सांस्कृतिक पर्व नेपालमा अरु सायदै छ। सबै चाड सबैले मनाउँछन् भन्ने छैन, माघी पनि सबैले मनाउँदैनन्। माघी नमनाउने समुदाय पनि छन्। तर, सबैभन्दा धेरै मानिसले मनाउने चाड माघी हो। दशैं तिहार मनाउने र नमनाउने दुवैखाले समुदायमा माघी मनाइन्छ। माघ १ गते तराईका गाउँमा जुन उल्लास हुन्छ हिमाली भेगमा पनि त्यही उत्साह हुन्छ। माघी मनाउने तरिका फरक होला तर माघ १ गतेका दिन नेपाल एउटै सांस्कृतिक पर्वमा बाँधिएको हुन्छ। माघीको व्यापकतालाई नयाँ सन्दर्भमा व्याख्या गर्न आवश्यक देखिन्छ। समाजमा देखिएको विभाजन र विग्रहको मानसिकतालाई निस्तेज पार्न माघीजस्ता साझा पर्वलाई उजागर गर्न आवश्यक देखिन्छ। समाजमा व्याप्त निरासालाई चिर्ने काम राजनीतिक रुपमा मात्र गरेर हुँदैन, यस्ता सांस्कृतिक पक्षहरुले पनि समाजमा एकता अभिवृद्धि गर्न योगदान गर्न सक्छन्। समाजमा रहेका विभेदलाई राजनीतिले सम्बोधन गर्नुपर्ने आवश्यकता एउटा ठाउँमा छ तर राजनीतिलाई मात्र सबैथोक छाडिदिन मिल्दैन। विविध धर्मसंस्कृति, संस्कार, भाषा आदिलाई कदर गर्ने अर्थात् विविधतालाई स्वीकार र सम्बोधन गर्ने संस्कृतिलाई अगाडि बढाउन सकियो भने समाजमा व्याप्त निरासा घटाउन र आत्मविश्वाश बढाउन सकिन्छ। राष्टिय जीवन र मुलुकको वृहत्तर समाजको सन्दर्भमा राजनीति एउटा तत्व मात्र हो, राष्टिय जीवनलाई राजनीतिले मात्र सम्बोधन गर्न सक्दैन। किनभने समाज भनेको वृहत्त् हुन्छ, राजनीति भनेको सानो इकाइ मात्र हो। त्यसैले राजनीति भन्दा पर हटेर समाजको अवस्था हेर्ने काम थाल्नु आजको आवश्यकता बन्न पुगेको छ। समाजलाई एकीकृत राख्ने तन्तुहरुलाई चुँडाउने होइन कि झंकृत गर्ने काममा माघीजस्ता पर्वलाई उपयोग गर्न सकिन्छ। लेखी राष्ट्रिय नागरिक पार्टी नेपालका अध्यक्ष हुन्।
कुम्भमेला सनातन हिन्दु धार्मिक सम्प्रदायको ऐतिहासिक सर्वप्राचीन सांस्कृतिक वृहत्तर महोत्सव हो। यो मेला १२ वर्षमा पूर्ण र छ वर्षमा अद्र्ध भनेर भारतमा मनाउने पुरातन परम्परा छ तर ढिलै भए पनि कुम्भ मेलासम्बन्धी सर्वप्राचीन प्रामाणिक पक्ष नेपालमा नै रहेको अनुसन्धानबाट छर्लङ्ग भएको छ। जगत् गुरु बालसन्त मोहनशरण देवाचार्यज्यूले गरेको खोजअनुसार स्कन्ध पुराणमा देवदानव मिलेर समुद्र मन्थन गरे। समुद्र मन्थन गर्दा १२ वटा कुम्भ प्रकट भएका मध्ये ४ वटा कुम्भचाहिँ भारत भूमिमा स्थापित भएका र बाँकी ८ वटा लोकान्तरमा स्थापित भए भनिन्छ। यिनै लोकान्तरमा स्थापित ८ मध्ये पाँचौँ कुम्भ नेपालमा स्थापना भएको मानिन्छ। समुद्रमन्थन गर्दा प्राप्त अमृत कलश धन्वन्तरी स्वरुपमा भगवान् विष्णुले कलश लिएर निस्कनु भएको र त्यो कलशको अमृत पान गर्न दैत्यहरू लुछाचुडी गर्न लागे। बालसन्तको अध्ययनको निष्कर्ष अनुसार भगवान् विष्णुले दैत्यहरुका हातमा अमृत पर्दा सर्वनाश हुने ठानेर मोहिनीका रुप धारण गरेर भगवान्ले अमृत बाँड्ने क्रममा कलशको घाँटीमा बाक्लो भई जमेको तर निकालेर भुईँमा राखिदिनु भएको देखिन्छ। उक्त पिण्डबाट देवताहरूले शिवलिङ्ग बनाएर रुद्राक्षारण्यको बीच भागमा लगी पिण्डेश्वर महादेव नामकरण गरी धार्मिक स्थलको स्थापना गरे। यसलाई स्कन्ध पुराणमा उल्लेख निम्न श्लोकबाट समेत पुष्टि गर्ने प्रामाणिक पक्ष रहेको बालसन्तले उल्लेख गर्नुभएको छ। सुधा पिण्डिकृते यस्मात् पिण्डेश्वर इति स्मृतः अर्थात् अमृतको पिण्डबाट निर्मित सुप्रसिद्ध पिण्डेश्वर नै कुम्भमेला आयोजना गर्ने बलियो आधार देखिन्छ। नेपालको पुण्य र पवित्र तथा प्रख्यात रुद्राक्षारण्य हाल धरान नगरपालिका अन्तर्गत विजयपुरमा पर्दछ र यहाँ प्राचीन कालदेखि पिण्डेश्वर महादेव मन्दिर स्थापित छ। अमृतको थोपा मात्र खसेको शास्त्रीय प्रमाणका आधारमा भारतका नासिक, उज्जैन, प्रयाग र हरिद्वारमा लाग्ने कुम्भ मेलाहरूका तुलनामा अमृत कलश वा घडा माथि नै ढपक्क जमेको बाक्लो तरबाट स्थापित शिवलिङ्ग स्थापना भएको स्थान कुम्भ मेलाको सर्वाधिक प्राचीन तथा ऐतिहासिक महत्वपूर्ण धार्मिक सांस्कृतिक स्थल सिद्ध भएको देखिन्छ। अनुसन्धानबाट प्राप्त तथ्यमा आधारित रहेर कौशिकी तटस्थित बराह क्षेत्र चतरा धाममा २०५९ सालमा पूर्णकुम्भ मेलाको आयोजना गरियो। २०६३ सालमा अर्धकुम्भ मेलाको समेत आयोजना गरेको अनुभवका आधारमा २०७० साल चैत्र १७ गते तदनुसार २०१४ मार्च ३१ देखि २०७१ साल बैशाख १९ गते तदनुसार २०१४ मे २ सम्म दोस्रो पूर्ण कुम्भ मेलाको भव्य तयारी गरिएको मूल आयोजक समितिका सदस्य कवि प्रल्हाद पहरेदार बताउँछन्। कुम्भ मेलासम्बन्धी अरु अनुसन्धान गर्ने सिद्धबाबा श्री कृष्णदास महाराजले यससम्बन्धी विशेष तथ्य सत्य पक्ष उजागर गरेको मेलासम्बन्धी प्रचार सामग्रीबाट अवगत हुन्छ। राष्ट्रिय गहन चिन्तनका साथ नेपालको सर्वप्राचीन धार्मिक, सांस्कृतिक, योग तथा आयुर्वैदिक चिकित्सा पद्धतिका विषयमा जागरण अभियान प्रारम्भ गरिएको कृष्णदास महाराजले बताउनु भयो। यस क्षेत्रका तमाम सांस्कृतिक, धार्मिक, पर्यटनप्रेमी तथा राष्ट्रवादी जनसमुदाय विश्व सामु कुम्भमेलाका माध्यमबाट अझ चिनिने बताउँछन्। नेपालको धार्मिक सांस्कृतिक प्राचीनता सिद्ध गर्ने अनेक तथ्य छन्। सृष्टिको प्रारम्भमा जगत् जलामय थियो। यस अवस्थामा मानव सभ्यताको आरम्भ र विकास उच्च उन्नत हिमाली र शैलशिखरमा भएको देखिन्छ। सनातन वा हिन्दु धर्म अनुसार धार्मिक आस्थाका देवी देवता कैलाशमा शिव, हिमालयमा पार्वतीको प्रसङ्गले पुष्टि गर्दछ। सृष्टिको उषाकालमा संसारका मुलकहरू मध्ये नेपाल एक उच्च हिम र शैल श्रृङ्खलाश्रेणी भएको मुलुक हो। यही देश मानव र उसको संस्कृति निर्माणको एउटा मूल जग हो। यहीँबाट धर्म, धार्मिक कृत्य, कृति, कृतिकार, निर्मातृको उत्थान भएको मान्ने धेरै आधार रहेका देखिन्छन्। समयक्रममा भौगोलिक अनुकूलताले सम्म, फाँटिला र सुगम स्थानमा बसेर धर्म सम्बन्धी यावत् पक्षहरूको निर्माण, प्रबद्र्धन, परिष्कार तथा पुनरुत्पादन गर्न सजिलो भएको हुनुपर्छ। पानी जस्तै जीवन पनि सुगम स्थानमा सञ्चित, समाहित र सङ्ग्रृहित हुन्छ, त्यसैकारण उच्च हिमाली श्रृङ्खलाहरूबाट तराई र मधेसका वा भारतवर्षका स्थानमा धर्म र संस्कृति थुरिएको मान्ने आधार छन्। नेपाली स्रष्टाले उहिल्यै धार्मिक, सांस्कृतिक स्वत्वको पहिचान र पक्षपोषण गरेर सिर्जना गरेका थिए। बाँचुन्जेल पवित्र मान्ने अनि जीवनका आखिरी दिनमा नेपाली माटोलाई उपेक्षा गर्दै स्वर्गको खोजीमा वनारसमा आश्रय लिने प्रवृत्तिलाई भाषा साहित्यका शिरोमणि प्राज्ञ बालकृष्ण पोखरेलले धर्म कमाउन जाने बाबुसित गन्थन निबन्ध उहिल्यै लेखेका थिए। यसमा उच्च, उन्नत चेतनाको राष्ट्रिय राजनैतिक व्यक्तित्व र यस सम्बन्धी प्रभावशाली, क्रियाशील तथा सिर्जनशील व्यक्तित्वका अभावमा यथार्थ कार्यान्वयन हुन नसकेको हो। तर केही वर्ष अघिदेखि पूर्व मेचीदेखि महाकालीसम्म धार्मिक राष्ट्रवादका अनेकन कार्यात्मक उदाहरण छन्। तिनले यहाँका तीर्थस्थल अनेकन नेपाली तथा छिमेकी धार्मिक सांस्कृतिक श्रद्धालु जनहरूको आकर्षण बनेका छन्, धार्मिक सांस्कृतिक पर्यटनको सम्भावना पनि बढ्दै गएको देखिन्छ। राष्ट्रवादी चिन्तनलाई बहुआयामिक रूपमा उजागर गर्न सकियो भने देशको उत्थानमा विशेष अभिप्रेरणा उत्पन्न हुन्छ। यस विषयमा अन्य क्षेत्रमा भन्दा संस्कृतिको क्षेत्रमा बढी ध्यान दिनु उपयुक्त हुन्छ। दुवै गुरु महाराजको समन्वयात्मक कार्ययोजनामा कुम्भमेलाको गरिमा र गौरव बढ्नेछ। कुम्भमेलाका माध्यमबाट धार्मिक सांस्कृतिक पर्यटनको प्रबर्धनका साथै यस क्षेत्रको व्यापारिक तथा व्यावसायिक बृद्धिमा सघाउ पुग्ने देखिन्छ। कुम्भमेलामा एक महिनासम्म विविध धार्मिक, सांस्कृतिक, विद्वत् सभा, योगाभ्यास, महायोग साधना दीक्षा तथा शक्तिपातद्वारा कुण्डलिनी शक्ति जागरण शिविर, नेपाल भारतका सिद्ध महात्मा, मनीषी तथा विदूषीद्वारा विशिष्ट प्रवचन, आयुर्वैदिक पद्धतिबाट नाडी परीक्षण, वेदपुराणलगायत धार्मिक सांस्कृतिक पाठ, सन्ध्या आरती, अखण्ड भजनकीर्तन, नेपालमा पाइने जडीबुटीको प्रदर्शन र महिमा ज्ञान, रामनवमी विशेष महोत्सव, विभिन्न पूजा पाठ, वृहत् विद्वत् महासभा गरिने छ। यस अन्तर्गत वृहत् बालकवि गोष्ठी, ज्येष्ठ जननी तथा जनक नागरिक लोककविता गोष्ठी, बहुभाषी तथा हिन्दी कविता गोष्ठी, नेपाली साहित्यमा सांस्कृतिक प्रतिबिम्बन विषयक कार्यपत्र प्रस्तुति, धर्म महासभा र यस अन्तर्गत धार्मिक राष्ट्रवाद, मानवीय नैतिक उत्थानमा धर्मसंस्कृतिको भूमिका विषयक कार्यपत्र र विचारगोष्ठी आदि समारोहका साथ सम्पन्न हुने आयोजकले बताएका छन्। दैनिक एकलाखको उपस्थितिका लागि उपयुक्त तयारीमा यस क्षेत्रका धार्मिक श्रद्धालु जनहरू लागि परेका छन्। आबास,भोजन लगायत आवश्यक कार्यको तयारी तीव्रतासाथ भइरहेको छ। यस विषयमा विगतको रेग्मी सरकार सकारात्मक रहेको र अहिले सरकारले गहकिला आर्थिक लगायतको सहयोग गरेको छ। आम जनसमुदायको आर्थिक,नैतिक तथा भावनात्मक सहयोगमा मात्र यो पवित्र कार्य सफल हुने देखिन्छ। उक्त अवसरमा ६४ फिटको हनुमानको मूर्ति स्थापना गरिने जगद्गुरु श्रीरामानन्दाचार्य सेवापीठले जानकारी दिएको छ। सिद्ध महायोग ध्यान शिविरको प्रत्यक्ष अनुभव यस लेखकलाई पनि भएको छ। वास्तवमा यो ध्यान महायोगले मानिसको आन्तरिक स्वस्थता तथा सबलीकरणमा ठूलो प्रभाव पार्दोरहेछ। ध्यान गरेर बस्दाबस्दै शरीर आफैँ अचम्म र उदेकका साथ रुने, हाँस्ने, चिच्याउने, काम्ने, शरीरका विभिन्न भाग क्रमश विभिन्न रूपबाट स्वतस्फूर्त क्रियाशील हुने जस्ता गतिविधि हुँदा रहेछन्। आफूलाई थाहा हुने तर नियन्त्रण गर्दा नियन्त्रित हुने तर योग साधनापछि जिउ फूलजस्तो चङ्गा हुने तथा फूर्ति बढ्ने हुँदोरहेछ। तसर्थ यो राष्ट्रवादी चेतको, आत्मिक तथा भौतिक उत्थानसित सम्बन्धित पूर्णकुम्भ मेलामा देश र विदेशमा रहेका समस्त नेपालीले साथ सहयोग सक्रिय रूपमा गर्नु देशको भलो गर्नु हो। भारत लगायत कतिपय देशमा धर्म र संस्कृतिले त्यस सहरलाई आयआर्जन, रोजगारी दिएको देखिन्छ। भारतमा मात्र हामीले यसको प्रचार राम्ररी गर्न सक्यौँ र हामी पनि सक्रिय सहभागी भयौँ भने हाम्रो देश नेपाललाई सबल बनाउने काममा अरु सहयोग पुग्ने देखिन्छ।
तीन महिनादेखि नेपाल प्रहरीको दोस्रो ठूलो तह (एआइजी)का सातै पद रिक्त छ । उपप्रधान तथा गृहमन्त्री वामदेव गौतम या त यसबारे जानकार हुनुहुन्न या यो मामिलामा कम चिन्तित हुनुहुन्छ । गौतम सम्भावित प्रहरी अधिकृतहरु एआइजी हुन पैसाले भरिएको व्रिफकेश बोकेर आउन भनेर प्रतिक्षारत होलान् ! एआइजी बढुवामा भएको यस्तो ढिलाईले आकांक्षी डिआइजीहरु र तीनका जुनियरहरुको मनोबल गिरेको छ । उनीहरु मानसिक तनाव बेहोरिरहेका छन् र धैर्य गुमाइरहेका छन् । तर प्रहरी संगठनको यस्तो आवाश्यकता र प्राथमिकताबारे गृहमन्त्रीले वास्ता गरेको देखिदैन । हाम्रा तीन पटकका उपप्रधान एवं गृहमन्त्री र मुलुकका हेभिवेट नेता सगर्व यो घोषणा गरिरहेका छन् कि उनी नेपाल प्रहरीका सबैभन्दा सक्षम प्रहरी अधिकृत (रमेश खरेल)सँग क्षुव्ध छन् । खरेल अपराधी र राजनीतिक ‘लठैत’हरुसँग शून्य सहनसिलता अपनाइरहेका छन् । कानुन कार्यान्वयन गराउने बहालवाला र अवकाशप्राप्त अधिकारीहरुले खरेलसँग व्यवसायिक ऐक्यवद्वता देखाउने यो असाध्यै उपयुक्त बेला हो । खरेलको कार्यशैलीप्रति गृहमन्त्रीले कुनै बदलाभाव प्रदर्शन नगरुन भनेर हामी सबै सतर्क हुने बेला यही हो । यस्तो बेला एउटा सत्यवादी र प्रतिवद्व राष्ट्रसेवक राजनीतिक प्रतिशोधको शिकार हुन लाग्यो भने जनता पनि समर्थनमा उत्रिन तयार हुनुपर्छ । यस्तो अवस्थामा खरेलको सरुवा गराएर हनुमान ढोका जान पाउ भनेर जो प्रहरी मन्त्रीको चाकडीमा जान्छन् तीनलाई नेपाल प्रहरी संगठनले, पुर्व प्रहरी संघले गद्दार घोषणा गर्नुपर्छ । नेताका नोकर हुन राजी हुने त्यस्ता प्रहरीका हाकिमलाई जनताले पनि बहिष्कार गर्न आँट देखाउन सक्नु पर्छ । आजको नेपाल प्रहरीको संरचनाको माथिल्लो तहमा नेतालाई चाकरी गरेर आईजीपी हुने, पछि अख्तियारको सुचीमा बस्न रुचाउने उच्च प्रहरी अधिकृतको संख्या नेताहरुले सोचे भन्दा कम छ । नेपाल प्रहरीका प्रत्येक सदस्यले यस्तो कुरा आत्मसम्मानपूर्वक भन्न र बोल्न सक्ने साहस जुटाउन जरुरी छ ।
ए मेरा देशका सम्माननीय नेताहरू हो भन्न मन लाग्छ भने भन मलाई स्वेदशनिन्दक वा घृणा चिन्तक तर यो देश तिम्रो जत्तिकै मेरो पनि देश हो, अंशबन्डै गर्ने हो भने पनि यो देशका एक करोड टुक्राहरूमध्ये एउटा टुक्रामाथि मेरो पनि छाप्रो हुनेछ र यो देशको असंख्य बगरहरूमध्ये एउटा बगरमाथि मेरो पनि चिता हुनेछ ... । – भूपि शेचरन मृत्यु अवश्यम्भावी छ । मान्छे प्रायः जीवनकै कुरा गर्छन् । मरणको कुरा गर्दैनन् । मरणको कुरा अवश्यम्भावी नभए पनि अस्वाभाविक भने लाग्छ । मान्छेले चिताको आशा गरेर एक अर्थमा सम्मानित मरणको अपेक्षा राखेको हुन्छ । तर त्यस्तो ‘सौभाग्य’ सबैलाई जुर्दैन । सशस्त्र द्वन्द्वकालमा मरेका धेरैको चिता बनेन। नेकपा माओवादीले गरेको ‘जनयुद्ध’ मा १३ हजार २ सय ५० जति मान्छे मरे । कैयौं कामरेड, सेना, प्रहरी र सर्वसाधारणको मरण चिताविहीन भयो । त्यस्तै १ हजार ३ सय जना बेपत्ता छन् । मानवअधिकारमा काम गर्ने एक संस्था इन्सेकका अनुसार सशस्त्र द्वन्द्वकालमा ज्यान गुमाएकामध्ये राज्यतर्फबाट ८ हजार ३ सय ७७ थिए भने माओवादीतर्फबाट ४ हजार ९ सय ७०। त्यसमध्ये सुदूर पश्चिमको एउटा जिल्ला जुम्लामा राज्यतर्फबाट १ सय ७० र माओवादी तर्फबाट ७९ मान्छे मरे । तर, सुरक्षित मातृत्वको जनचेतना अभियानमा लागेर जुम्लामा अस्पताल बनाउन लागिपरेकी नर्स राधा पौडेल उक्त हमलाको रात धन्न बाँचिन् । बाँचेकै भएर उनले युद्धको बेला जुम्ला बस्दाको सस्मरण सुनाउन पाइन्— ‘जुम्लामा हमला’। चितवनमा हुर्केकी राधालाई उनका बुबाले सधैं जुम्लाका मान्छे गरिब भनेर कथा हाल्थे रे । अनि बा भन्थे रे, ठूली भएपछि तैंले जुम्लाका मान्छेको सेवा गर्नुपर्छ । त्यो सुनेर हुर्केकी राधाले नर्स पढाइ पूरा भएपछि राम्रो जागिरको छनोटमा नवलपरासी वा जुम्ला रोज्नुप¥यो । उनले जुम्ला नै रोजिन्, तर जुम्ला रोज्नु र भोग्नुमा कति सकस थियो भन्नेचाहिँ उनको अनुभव पढेपछि थाहा लाग्छ। ‘जनयुद्ध’ कालमा त्रासै–त्रासैको वातावरणमा सास पनि साँचेर बाँच्नुपरेको कठिन परिस्थिति थियो जुम्लाबासीको । जुम्लामा बस्दा के भयो, हमाला हुँदा कस्तो भयो भन्ने वर्णन गरेकी छन् राधाले आफ्नो पुस्तकमा । हमलाको विवरण पढ्दा, युद्धप्रति नै तीव्र घृणा र निराशावादले घेर्छ। जुम्ला वास्तवमा साधन–स्रोतको कमीले होइन, चेतना र उत्प्रेरणाका अभावलले पछि परेको राधाको विचार छ । रातो चामल, यार्चागुम्बा, गुची च्याउ, पाँचऔंले, सिलाजितजस्ता स्थानीय स्रोत आर्थिक विकासको राम्रो स्रोत हुन सक्छ। तर, जुम्लामा विकृतिले घर गरेको छ, तिनसँग जुध्नु नै जुम्लाको चुनौती हो । भएको चामलले भात नखाई जाँडरक्सी बन्नु, धूवाँरहित चुलो जनसाधारणसम्म पुग्न नसक्नु, सरकारी कर्मचारी काज भन्दै जुम्लामा बस्दै नबस्नु केही समस्या हुन् । त्यस्तोमा माओवादीको लडाइँले झनै मर्नु पारेको उनको अनुभव छ। जुम्लाका ती दिन अहिले पढ्न त सजिलो छ, तर त्यतिखेर कसरी भोगे होलान् मान्छेले भन्ने सोच्दा पनि अत्यास लाग्छ । राति सुत्दा पनि बाहिरफेर हिँड्दा लगाउने लुगा लगाएरै सुत्नुपर्ने, राति कुन बेला अपहरणमा परिएला ठेगान नहुने । बजारमा कपडाको जुत्ता किन्नै नपाइने, माओवादी छापामारले प्रयोग गर्छन् भनेर । बिस्कुट, चाउचाउजस्ता खानेकुरा पनि अड्कली–अड्कली किन्नुपर्ने, धेरै किनिएको ठहरियो भने जिल्ला प्रशासन कार्यालयलाई स्पष्टीकरण दिनुपर्ने। गाउँका स्वास्थ्य चौकीमा माओवादी आउँछन् भनेर प्रशासनले औषधि नपठाउने, उता कामरेडहरूचाहिँ औषधि नदिए उडाइदिन्छौं भन्ने । बिहे–जात्रा आदिमा बाजा बजाउन पनि प्रशासनको स्वीकृति लिनुपर्ने, अनि रातमा गर्नुपर्ने दिपावली पनि दिउँसै गर्नुपर्ने। एक ठाउँमा राधाले लेखेकी छिन्ः सुत्नुअघि ‘शुभरात्रि’ भन्नुको छुट्टै महत्व हुन्थ्यो, जुन मैले न त्यसअघि न त्यसपछि महसुस गरेँ । के थाहा, भोलि बिहान देख्न पाइने हो कि होइन ? र, प्रत्येक बिहान सकुशल ब्युँझेपछि हामी फेरि एकअर्कालाई हेथ्र्यौं । मायालु पाराले सुमसुम्याउँथ्यौं । अनि फिस्स हाँस्दै भन्थ्यौं, ‘बधाई छ, आजलाई बाँचियो।’ सशस्त्र लडाइँको एउटा पाटो बुझाउन यो पुस्तक अत्यन्तै महत्वपूर्ण सामग्री हो, जुन पढिसकेपछि के लाग्छ भने लडाइँको प्रभाव कम भनिएको ‘ग’ वर्गको जिल्ला जुम्लामा त स्थानीयहरू त्राहि–त्राहि भएका रहेछन् भने द्वन्द्वको प्रभाव बढी भनिएको ‘ख’ र ‘क’ वर्गका जिल्लाको अवस्था झन् कस्तो थियो होला ? समय क्रममा तिनका कथा–व्यथा पनि समाजसामु आउने नै छन्, जसले सुख हैन, दुःख नै देलान्। माओवादीले जुन कारणका लागि हिंसात्मक आन्दोलन गरेका थिए, जसका कारण १३ हजारभन्दा बढी मान्छेले ज्यान गुमाए, सयौं बेपत्ता, हजारौं अङ्ग–भङ्ग भए र अहिले माओवादी नै ‘क्यास’ र ‘ड्यास’ बनेर टुक्रिएर संविधानसभाको चुनावै होला–नहोला, संविधानै बन्ला–नबन्ला जस्तो भएका बेला ती जो मरे तिनको ज्यान अनाहकमा त गएन भन्ने गहिरो आशंका ‘खलंगामा हमला’ पढेपछि पुनः तीव्र हुन्छ।
आगामी साउन महिनासम्म गरिबले गरिबीको परिचयपत्र पाउने भएका छन् । व्यवस्थापिका–संसद्, अर्थ समितिले सहकारी तथा गरिबी निवारण मन्त्रालय र सोअन्तर्गतका निकायसँग तिनको कार्यप्रगतिबारे आइतबार गरेको छलफल कार्यक्रममा ज्येष्ठ सदस्यका आधारमा समितिको सभापतित्व गरिरहनुभएका भरतमोहन अधिकारीले समयसीमा तोकेर मन्त्रालय र मातहतका निकायलाई हालसम्मको प्रगतिबारे जानकारीको माग गरेपछि गरिब घरपरिवार पहिचान र परिचयपत्र व्यवस्थापन तथा वितरण समन्वय बोर्डका कार्यकारी उपाध्यक्ष दुर्गा भट्टराईले सो जानकारी गराएका हुन् । बोर्डले गणना निर्देशिकाका आधारमा हालसम्म पहिलो चरणमा छनोट भएका २५ जिल्लाका सबै घरपरिवारबाट विवरण सङ्कलन गरी तथ्याङ्क प्रशोधन गरिरहेको जनाएको छ । बोर्डले विभिन्न मापदण्डका आधारमा गरिबीको पहिचान गरी साउनसम्म पहिलो चरणका जिल्लामा गरिब परिचयपत्र वितरण गरिसक्ने कार्यकारी उपाध्यक्ष भट्टराईले बताए । त्यसपछि बाँकी ५० जिल्लामा पनि सोहीअनुसारको कार्यक्रम सञ्चालन हुने जनाइएको छ । रासस
'मर्ने कसैलाई रहर हुँदैन ...............' नेपाली कथानक चलचित्र नाइ नभन्नु ल २ को यो शब्द गायक प्रेम परियारले टपक्क टिपेर कर्णप्रिय स्वर भरिदिए। त्यही गीतको पहिलो टुक्रामा सहयोगको अपिल मिसाएर गोरखाका पत्रकारहरुले बोर्लाङ ४ का ६ वर्षे बालक दिपेश श्रेष्ठको उपचारका आर्थिक सहयोग गर्न घरदैलो अभियान थाले। नेपाल पत्रकार महासंघ जिल्ला शाखा गोरखा, गोरखाको च्वाइस एफएम ९०.४ मेगाहर्ज र गोरखामा क्रियाशिल पत्रकारहरुले ब्लड क्यान्सर पीडित बालक दिपेशको उपचारका लागि आर्थिक सहयोग संकलन अभियान थालेका हुन्। करीब एक हप्ताअघिदेखि थालिएको उक्त अभियानलाई गोरखा बजारबासी, छेवेटारबासी र गोरखा नै स्थायी घर भई रोजगारीका क्रममा यूकेमा पुगेका युवाहरुल्ो आर्थिक सहयोग गरेका छन्। 'गोरखाको छेवेटारबजारबाट २८ हजार २ सय ६७ रुपैंया संकलन भयो' पत्रकार महासंघ गोरखा शाखाका निवर्तमान अध्यक्ष सुशीलबाबु श्रेष्ठले भने, 'सृजना बिकास केन्द्र, सृजना बैकिङ्क कार्यक्रम शाखा कार्यालय छेवेटारको अगुवाइमा दिपेशको उपचारका लागि रकम संकलन भएको हो।' त्यसैगरी दिपेशको उपचारका लागि गोरखा बजारबाट करीब एक लाख आठ हजार, काठमाण्डौंका पुरुषोत्तमकुमार अग्रवालले १० हजार, गोरखास्थित ब्रम्हकुमारी बिश्वबिद्यालयले तीन हजार लगायत गरी बिहीबार साँझसम्म एक लाख ४७ हजार ४ सय १९ रुपैंया संकलन भएको च्वाइस एफएमकी समाचार प्रमुख अनुपमा खनालले जानकारी दिइन्। ६ वर्षे बालक दिपेशको काठमाण्डौंस्थित कान्ति बाल अस्पतालमा उपचार भैरहेको छ। ब्लड क्यान्सरपीडित उनको उपचारका लागि करीब ६ लाख चाहिने डाक्टरहरुले उनका अभिभावकलाई बताएका छन्। आर्थिक अबस्था कमजोर भएकाले बालक दिपेशको उपचारमा समस्या भएपछि पत्रकारहरुको अगुवाइमा गोरखामा आर्थिक सहयोग संकलन अभियान थालिएको हो। संकलन भएको रकम शुक्रबार पत्रकार सम्मेलन गरी सार्वजनिक गरी दिपेशको अभिभावकलाई बुझाउने कार्यक्रम रहेको बताइएको छ। क्याप्सन : ब्लड क्यान्सरपीडित ६ बर्षे बालक दिपेश श्रेष्ठ कान्ति बाल अस्पतालमा उपचार गराउँदै। साथमा उनकी आमा राममायाँ। तस्विर सौजन्य : बिनोद ढकाल/उज्यालो।
चार वर्षअघिसम्म— हिउँद लाग्यो कि ढाकर–टेकुवा निस्कन्थे घरघरबाट। गाउ“को पसलमा छोइसक्नु होइन। पैसोको उस्तै अभाव। बर्खाभरिलाई चाहिने सामान किन्न पुग्नुपथ्र्यो धनकुटा–हिले। अ“धेरीघाट तरेर। अझ अघिसम्म त पिखुवाको बाइसे ज“घार तर्दै अक्करको भीर खपेर चतरासम्म पुग्नै पथ्र्यो। पछि सुरु भएको हो अ“धेरीघाटको बाटो। कतिले चाहि“ सेल्मेको बाटो भएर रसुवाघाट तर्दै बेल्टारसम्मको भरिया यात्रा पूरा गर्थे। सुन्तला, अलै“ची, चिराइतोको भारी बोकेर गाउ“बाट लस्कर लाग्थ्यो ढाक्रेहरुको। पूरै दश दिन बित्थ्यो फर्केर आइपुग्न। आइपुग्दा— एक सरो लुगाफाटासमेत आइपुग्थ्यो। केही दिनलाई खुशी थप्थ्यो गाउँमा। ठीक आठ वर्षअघि अर्थात् वि.सं. २०५४ साल। छिमेकी गाउ“को संस्कृत विद्यालयमा बम पड्क्यो। त्यही महिना— यता गाउँको नेपाल बैङ्कको उपशाखा उठ्यो। अर्को महिना— प्रधानघरे चेतनले अन्तिमपल्ट गाउँ छाड्यो। भोलिपल्ट मात्र थाहा पाई लच्छीले। सानीले भनेकी हो। दुईवर्षपछि— गाउँको पुलिस थाना पनि सदरमुकामतिरै गयो। त्यसपछि टेलिफोन बुथको पालो आयो। रेडक्रसले राखेको थियो आफ्नै भवनमा। त्यो पनि उतै सर्यो‍। त्यसपछि— गाउँका ठूलाबडा भनाउ“दाहरु सहरतिरै रोकिए। अर्थात् आउन छाडे गाउ“। यसै मेहेरीमा गाविस अध्यक्ष नन्दकुमार पनि स–परिवार सदरमुकामतिरै बस्न थाले। तिनको जग्गा कमाउन थाले गोतामे कान्छाले। अनि, रित्तो पुलिस थाना बमले धुलाम्य भयो। तब— सेनाको गस्ती आयो। केरकार गरियो। देउगण र हरिहाङ शिकार मात्रै खेलिरहन्थे। तिनको भरुवा बन्दुक पनि लग्यो राज्यले। सानी र मेखमान भर्खर पार्टीमा लाग्दै थिए। ती पक्राउ परे। अर्को वर्ष— रामे माइलाको घरमा माङ्सिरे थियो। सा“झ पर्दै थियो। टोलभरिका मान्छेहरु भेला भएका थिए। भर्खर भोज चल्दै थियो। सबैलाई रक्सीले राम्रै भेटेको थियो। पार्टीको टोली आइपुग्यो। ‘एकैछिन कुरा गर्ने’ भनेर नवीन र निसामलाई लग्यो। फर्काइदिएन टोलीले। रुवाबासी, हा–हाकार नहुने कुरै भएन। भयो तर आफैले मात्र सुन्नुप¥यो। सुन्नुपर्नेले सुनिदिएन। शून्यजस्तो मात्र भयो गाउ“। चारदिनपछि अर्को टोली आयो । एउटा अलि फुर्तिलो ज्यानको थियो । उही होला टोली नेता । सबैको साम्नेमा भन्यो– ‘चिन्ता नगर्नोस् ! उहा“हरु हामीस“ग हुनुहुन्छ । तपाईं–हाम्रै मुक्तिको लागि लड्दै हुनुहुन्छ ।’ के हो मुक्ति ? कसैले बुझेनन् । सोधेनन् पनि । त्यसपछि— पूर्ण डोटेलले माउभैँसी बेचे । खोरका बाख्रा सके । हल–गोरु भनेनन् । गोठै रित्याए । नपुगेर आठ पाथी बिऊ जाने खेत पनि वीरमानलाई पास गरिदिए । आईएको रिजल्ट पर्खेर बस्दै थियो निरज खतिवडा । कोखको एउटै छोरो । बनाइदिए पासपोर्ट । पठाए सहर । काठमाण्डू । उतैबाट गयो त्यो साउदी अरब । गोतामे कान्छाको छोरो प्रल्हादले पनि गाउ“ बस्न रुचाएन । लागेको हो निरजकै पछिपछि । स्वास्थ्य ठीक भएन अरे ! काठमाण्डूतिरै पढ्न थाल्यो । लहरै चल्यो । रातमाटे जेठाको छोरो हिराधन पनि गयो दुबई । बुहारी शिला पनि सदरमुकामतिर पसी नानीलाई बोर्डिङ पढाउने भन्दै । किस्ने काकाको घर पनि बा“की रहेन । उनका दुवै छोराहरु लागे मलेसिया । चामे दर्जीका छोराहरु छुट्टिभिन्न भइसकेका थिए । ती पनि आ–आफ्ना स्वास्नीहरुलाई छोराछोरी जिम्मा लाएर हानिए कतार । वीरमान राईको जेठो छोरो इण्डियाको लाहुरे थियो । त्यसले पनि छुट्टीमा गाउ“ आउन छाड्यो । स–परिवार मधेशतिरै बस्न थाल्यो । माइलो निहाङ पुग्यो बहराइन । अहिले— अलि सक्नेजस्ता भनेका धौले कान्छो, सोमकुमार र देउगण हुन् गाउ“मा । तीनैले तीस ना“घेका छन् । दुःख र कामले जितेर होला, उमेर खाएका देखिन्छन् । खलपत्रै परिसकेका । बीस–बाइसे लक्का जवान भनेका धितेन र धिबाङ हुन् । तीनतीन पल्ट भयो ब्रिटिस सेनामा भि“डेका । पार लाउन सकेका छैनन् । बरालिने बानी भैगएको छ । सिन्को भा“च्दैनन् । खालि ‘हेभिङ, सेट–अप’ मात्रै गरिबस्छन् । ख्वाइ“ख्वाइ“ खोक्दै बा“झो जोत्छन् बूढा बाउहरु । धमिला आ“खाका आमाहरु प्रायः हुन्छन् कामधन्धा धान्ने । सक्नेले अलै“ची लगाए सीमखेतमा । बारीमा रोपे अम्लिसो । सक्नेजति मात्र खनजोत गरे । नसक्ने बा“झै छाडिदिए । सिरु उम्रियो । जरा फैलायो सिरुले र जर्जर हु“दै छ खेतबारी । मानौ“ गाउ“ परम्परा हो । परम्परा धान्ने बूढा–पाकाहरु मात्र हुन् । यस्तै भयो गाउ“ । शून्यजस्तो । कोइकोइबेला का“धमा बन्दुक भिरेर आइपुग्छन् युवाहरु । हुलै बा“धेर । उहिल्यै आउने सलहजस्तै । मीठो भाषामा ‘आमा, बुवा’ भन्छन् । विदेश गएका छोराहरुको झल्को ल्याइदिन्छन् । मन चरक्कै दुख्छ । कोही ‘सेन्ट्री’ बस्छन् । कोही खाना बनाउ“छन् । कति दिनदेखिको भोकै–तिर्खै होलान् विचराहरु ! जे पनि रुचाउ“छन् । जस्तो पनि खान्छन् पेटभरि । कोइकोइबेला भने साह«ै नमीठो लाग्छ । खा“दाखा“दैको गा“स पनि छाडेर दौडन्छन् । ‘दुश्मन आयो’ भन्छन् । परपर बन्दुक बजेको सुनिन्छ । त्यसपछि कता जान्छन् ? के हुन्छन् ? महिनौ“सम्म आउ“दैनन् । कति त कहिल्यै आएनन् फर्केर । पीर लागिरहन्छ । यस्तै छ गाउ“को रीत । चार वर्ष भयो । ढाकर–टेकुवा निस्कन छाड्यो घरघरबाट । खच्चरले बोक्छ नूनको भारी । हकुवा गन्हाउने चामल ल्याउ“छ मधेशको । चिनी, मर–मसला, साबुन, लत्ता–कपडालाई भरबोटले खान्छ धेरै । छोइसक्नु छैन भाउ । मन सानो गर्नुपर्छ । लोकलाज गाल्न फारो गर्नुपर्छ । विदेशका छोराहरु बेखबर छन् गाउ“बाट । गाउ“लाई झन् अत्तो न पत्तो उताको । ... बतासे डा“डोदेखि उ“धो हेर्दा कराले फा“ट देखिन्छ । फा“टैमा छ पराले छानोको पा“च घर दमाई वस्ती । अर्थात् दमाई टोल । दमाई टोललाई करालो पार्दै अझ उ“धो झर्छ गाउ“ । तल वाचिम्ले खोलासम्म । खोलापारि छ खावा । उत्तर फर्केको गाउ“ । भञ्ज्याङ डा“डोबाट भिरालो पर्दै वाचिम्ले भेट्न झरेको होला । पर पूर्वतिर । खुलेको दिन । निकै पर च्यादरका छानाहरु चमचम चम्किन्छन् । सदरमुकामका हुनेखाने घरहरु हुन् ती । अझै पर हेर्दा वसन्तपुर डा“डोको मोटरबाटो आइपुग्छ आ“खामा । अझ पर देख्दा गजधम्म उभिन्छ कञ्चनजङ्घा हिमाल । झलल झल्काएर सेताम्मे हिउ“ । चुचुरोभन्दा माथि उड्दै गरेका हुन्छन् थु“गे बादलहरु । सेतो गुलाबजस्ता । मन तानिलान्छ त्यतै । नजिकै हेरिल्याउ“दा अगाडि नै हुन्छ भैरे डा“डो । रुख–बोटबिहीन । खुर्खुरे मात्रै । त्यसैको फेदमा छ एकतले घर । खरको छानो ओढेर टिक्रिक्क उभिएको । घरमुनि छन् एक हल मेलो जाने पाखोबारी । यति सिरिखुरी धौले कान्छोको हो । धौले कान्छोको पाखोबारीमुनि सानो वन छ । वनमै छ बस्नेतहरुको देवालीथान । वनमुनि छ बस्नेतगाउ“ । अर्थात् सत्र घर बस्नेतहरुको टोल । यी सबै, उनै काजी कालीबहादुर बस्नेतका सन्तानहरु हुन् । दमाई टोलको सिरानघर लच्छी सुन्दासको हो । घरकै पछाडिपट्टि जोडेर बनाइएको छ सु“गुरखोर । आ“गनदेखि केही पर छ चित्रोले छाएको गाईगोठ । त्यहा“देखि तेर्सो भएर जा“दा अलि पर भेटिन्छ ठाडो खोल्सो । माथि त्रिशुले वनदेखि बगिझरेको । हिउ“दमा तिर्तिराउ“छ मात्र । बर्खामा चाहि“ बै“स फर्किआउ“छ यसको । भेल बग्छ । उर्लंदो खहरे गर्जिंदै फाल हान्छ उ“धो । उही वाचिम्लेलाई भेट्न । खोल्सो तरेर तेर्सै लाग्दा भेटिन्छ हिटिधारो । धारोदेखि केही पर छ फा“टिलो जग्गा । जग्गा पर्खमान राईले फा“डेका हुन् । उनैका छोरा देउमान राईको नाममा छ अहिले । सिरानको गरामा छ देउमान राईको घर । तीनवटा तलाहरु छन् । टायलको छानो छाइएको । एउटा मतान छ दुई तले । खरको छानोको । हिटिघरे पनि भनिन्छ देउमानलाई । हिटिघरदेखि उता दुई ठूल्ठूला टारहरु छन् । टारहरु सकिएपछि खोल्सो आउ“छ । खोल्सोपारि पूरै राईगाउ“ हो । हिटिघरदेखि सात कान्लाउ“भो— सानो वन छ । ठूल्ठूला रुखहरु छन् । काउलो कटुस, दा“ते ओखर, सानो पात्ले, खोटे सल्ला, धुपी सल्ला आदिका । यो वन देउमानको निजी वन हो । वनदेखि माथि छ गोतामेगाउ“ । पहिले सात घर गोतामेहरु बस्थे । अहिले गोतामे कान्छा मात्रै बा“की छन् । अरु बसाइ“ सरिसके । जैकुमार राई, देउगण मगर, सोमकुमार मगर र देवाहाङ राईले लिएका हुन् अरु गोतामेहरुको घर–जग्गा । गोतामेगाउ“देखि अझ पश्चिममा छ अञ्चलडा“डो । पूर्व–अञ्चलाधीश समरबहादुर राईको झि“गटीघर छ । उनी त काठमाण्डूतिरै बस्छन् उहिल्यैदेखि । उनैको पुर्खौली थलो । उनैको नाउ–सुवासले भनिन्छ अञ्चलडा“डा । अहिले रामे माइला बस्छन् अञ्चलघरमा । गोतामेगाउ“भन्दा माथि फा“टिलो जग्गा छ । ठूल्ठूला गराहरुको फा“ट । फा“टैमा छ गाविस–अध्यक्ष नन्दकुमार राईको तीनधुरे घर । टिनले छाएको । खिया लाग्न थालेको छ टिनमा । राघेपाटे देखिन्छ । प्रधानमञ्च थिए नन्दकुमारका बाउ पञ्चायतकालमा । प्रधानघर भनिन्थ्यो पहिले । बहुदल आएपछि बिस्तारै ‘टिनघरे’ भन्न थालियो नन्दकुमारलाई । नन्दकुमारका छिमेकी हुन् वीरमान राई । वीरमानको जेठो छोरो इण्डियाका लाहुरे छन् । वीरमान राईको जोर घर टलक्क टल्कन्छ गाउ“मा । नया“ टिनको छानोसहित । भित्तोमा चुन टल्किएर उस्तै । आ“खा नै तिर्मिराउ“छ । वीरमानको घरदेखि चारै कान्लामाथि पर्छ पूर्ण डोटेलको घर । त्यहा“देखि उ“भो उही त्रिशुले सामुदायिक वन छ । पूर्वमा छ वनपाला । अर्थात् वनपाल सामुदायिक वन । घना जङ्गल । यति सा“धसिमानालाई भनिन्छ माझखर्क । ... बतासे डा“डोदेखि सिधै उ“भो त हेरिसक्नु छैन । भीर छ अजङ्गको । जेठा राईको निजी वन ! भनिन्थ्यो राईवन ! सत्र सालमा राजा महेन्द्रले पञ्चायत लागू गरे । त्यसपछि कहिले हो कुन्नि राईवनलाई गरियो सरकारीकरण ? भन्न थालियो वनपाला । चार वर्षअघि मात्र वनपालालाई समुदायमा हस्तान्तरण गरियो । भनिन्छ– वनपाला सामुदायिक वन । वनपालाकै दक्षिण–पश्चिममा पर्छ यो भीर । चट्टानैचट्टानले बनेको । भीरमा देखिन्छन् सालिम्मोका पातला लहराइहरु । हिउ“दमा सुकेका, छोटा, सङ्रङ्ग परेका तर वर्षायाममा हरिया र लम्लमाइला । देखिन्छन् सप्रन नसकेका दुई झ्याङ खस्रु । यही भीरमुनि बस्ने मान्छेहरुजस्तै । जहिल्यै अनन्त दुःखहरुले खाइमारेका जस्ता । चैत–वैशाखभरि सेताम्मे फुल्छ सुनाखरी यसको छातीमा । मानौ“, जीवन जहिल्यै बासन्तीमय हुन्छ । लाग्छ– जीवन जहिल्यै सुखद् हुन्छ । हिउ“दभरि— दिनभर उडिरहन्छन् जोडी बेसाराहरु यही भीरको वरिपरि । सायद, ती प्रेमले उछालि“दा हुन्छन् सधै“ । जिन्दगी भनेको दुःखमा झनै मजाको हुन्छ, लाग्छ । उ“भौली यामभरि भीर गौ“थलीहरु रमाउ“छन् यही भीरमा । ती चिर्बिराउ“छन् । भाका हाल्दै गाउ“छन् । ना“च्छन् । कठै ! उ“धौली याममा भने न तिनको गीत सुनिन्छ, न त कुनै साक्षीमय सादृश्यता नै पाइन्छ । रातमा भने हुचिल कराउ“छ भीरमा । गाउ“भरिका केटाकेटीहरुलाई डरसरि बनाउ“दै । असार–साउनको हुस्सु लाग्दा थिबिक्मा चरीले रुन्छे उस्तै बिरही भाका । त्यही भाकालाई गाउ“लेहरु भन्छन्– ‘दमिनीको से“हे“ रुन्छ यो भीरमा ।’ चार वर्षअघि— भीरको फेदहु“दै नापियो लेगुवादेखि चखेवा जोड्ने सडक । सडक आउने भयो गाउ“मा । नया“ सपना थपियो । नया“ संस्कारको सुरुवात भयो । नया“ अड्कलबाजीहरु पनि जन्मिए थुप्रै । कुरा भए यसरी— ः ढिक्के नुन खेप्न झर्नुपर्दैन बेल्टार । ः चतराको लागि कस्नुपर्दैन ढाकरको खकन । ः पुग्नुपर्दैन हिले । ः खानुपर्दैन खच्चर नै गन्हाउने चामल । ः घरमुनि बाटैमा आइपुग्नेछ ट्रक चढेर प्याकेटको नुन । ः भुरुचोक र अञ्चलडा“डामै आइपुग्नेछ तेल, चिनी, चामल । गाडी चढेर । ः सस्तैमा पाइनेछ सामान । समूह–समूह बनाइयो सडक खन्नेहरुको । ‘वनपाला समूह’ बन्यो । ‘वनपाला समूह’मा परे माझखर्कका मान्छेहरु । गाउ“का मान्छेहरु ओइरिए सडक खन्न । बारीको कान्ला छाडे गाउ“लेहरुले । फोरिन थाले चट्टानहरु । लगाइन थाले तारजालीयुक्त पर्खालहरु । भीर–पहराहरु सम्याइन थाले अब । ... कुरो उहिल्यैको हो... सुके दमाईले बिहे गरेको ठ्याक्कै महिना दिन पुग्यो । घोडा छा“देर आइपुगे काजी कालीबहादुर । अर्थात् बस्नेत काजी । जदौ ग¥यो सुकेले । हपा¥यो दमिनीलाई । दमिनीले शिर छोपी मजेत्रोले । गरी ‘दण्डवत्’ काजीलाई । उसैगरी, धनुषाकारमा । ‘मजेत्रो खोल्छेस् कि ?’ गर्जिए काजी । मालिकको आदेश शिरोपर भयो । भर्खरकी दुलही । भर्भराउ“दी उसै । उसै पुष्ट ज्यान–कदकी । हिस्सी परेकी । उसैउसै गोरी । मिर्मिराउ“दा आ“खा उसैउसै । मनको बेचैनीले छोपिहाल्यो काजीलाई । सम्झिए आफ्नी दुई बच्चाकी आमा कजिनीलाई । हा–हाकार लाग्दो । स्याप्प परेको शरीर । फुङ्ग उडेको अनुहार । लाग्यो उसै काली । सोचिहाले– क्षेत्रिनीचै“ दमिनीजस्तो । ‘राम्री रैछेस् । बाहुनीजस्ती,’ भने काजीले । बोले उनको सौन्दर्य चेत । हेरे सुकेलाई । जिङ्रिङ्गको । टीठलाग्दा आ“खा । चुस्स परेको । हड्डी र छाला मात्रै । नामै त सुके । सुकेनासले नै खाइमारेजस्तो । दपेटे सुकेलाई, ‘लछिनकी रैछे । गरी खा !’ ‘मालिक !’ फेरि जदौ चढायो सुकेले । ‘अ“, सुन् ! आउ“दो मैनासम्मलाई थाम्दिन्छु । उबेलाचै“ फरक नपारेस् !’ ‘मालिकको जय होस् !’ जसोजसो सुके उसैउसै गरी दमिनीले । काजीले करेली ताने । सठ्याए घोडाको पिडुलामा । वेगियो घोडा । महिना पुग्यो । आइपुगे उसरी नै काजी । हंशले ठाउ“ छोड्यो सुकेको त्यसै । सिधा नजर गर्न सकेन त्यसले । शिर झुकायो । साष्टङ्ग भयो । भन्यो, ‘मालिक जदौ !’ ‘भाका त मार्दैनस् होला ?’ काजीले ठूलो स्वर गरिहाले । ला ! सासै रोकियो कि कसो ? घा“टी लाग्यो । वाक्य फुटेन । भुइ“तिर मात्रै घोसेमुन्टो भइरह्यो सुके । ‘के हो ? बोल्दैनस् ?’ ‘मालिक !’ बल ग¥यो सुकेले । स्वर काप्यो त्यसको । ‘के हो ? भन् !’ ‘यो मैना पुन् थामी...’ ‘के भनिस् रे ?’ एकाएक सठ्याइहाले काजीले । ओर्लिए घोडाबाट । हाने लात । हुरुक्कै भयो सुके । थचक्कै बस्यो । थपे त्यही““माथि काजीले । भने, ‘ढा“टिखान पल्केको । बैगुनी !’ ‘मालिक, ज्यान बचोस् !’ लोग्नेको मायाले हिरिक्कै भई दमिनी । आई अगाडि । दश औंला जोडी । थर्रर काप्यो त्यसको शरीर । बिन्ति बिसाई, ‘आम्दो मैना फरक पर्दैन मालिक ।’ ‘लौ त, तै“ले भन्छेस् भने,’ थामिए काजी । चढे घोडामाथि । ताने करेली । तिर्खालु आ“खा फारे दमिनीतिर । गर्जिए दमिनीलाई, ‘आइमाईको बचन हो । थाम्दिन्छु यो मैना । फरक मात्रै पारेस्, मैले जानेको छु...’ कटट दा“त किटे काजीले । रिसले ओंठ थर्थरायो तिनको । सठ्याए घोडाको पिडुलामा । गए काजी । भोलिपल्ट— भालेको पहिलो डाकमै सुकेले घर छोड्यो । छोड्यो दमिनीको भरमा । ऋण थमायो स्वास्नीको थाप्लोमा । महिना पुग्नै लाग्यो । फर्केन सुके । आएन कुनै खबर । आतेसको भुव“री चल्यो मनभित्र । हुट्हुटी बढ्यो । बेढङ्गको त्रास झा“गियो । हरायो निंद्रा । भाग्यो सपना । विपनाले कोतर्न थाल्यो । चहराउन थाल्यो चरकचरक । थाक्दै आई दमिनी । नौ–नारी गल्दै आए त्यसका । ठ्याक्कै पुग्यो महिना । घोडाको टाप बजिहाल्यो आ“गनमा । थर्थराउ“दै आ“गनमा आई दमिनी । गरी जदौ । ‘बचनको पक्की होलिस् !’ काजीले हाने तीर । लाग्यो र रोपियो दमिनीको मुटुमै । रगेटियो झन्झन् । थङ्थिलो भई आफैभित्र । बोली फुटेन । खुलेन आवाजको बन्द ढोका । अवाक् घोप्टो परिरही । ओर्लिए काजी । उठाए दमिनीको मजेत्रो । समाए चिउडोमा । सिधा पारे दमिनीको अनुहार । कठै ! बग्दै रहिछे दमिनी । ‘नरो ! नरो !’ काजी कोमल भए । लेप्राए ओंठ । भने, ‘थाम्दिन्छु अझै एक मैना ।’ ‘मालिक !’ स्या“क्क गरेर रोई दमिनी । महान् आनन्दको सीमा फैलियो । चरणमा परी दमिनी । उठाए काजीले । समाते हात दमिनीको । ताने आफूतिर जोडले । ‘मा...मा... मा...लिक !’ थर्थराई दमिनी । घिसारे काजीले । लगे भित्र । थुने ढोका भित्रबाट । चिच्याई दमिनी तर सुनेन कसैले । बरु आ“गनको घोडाचाहि“ जोडजोडले हिन्हिनायो । त्यही रात— घरमाथिको भीरबाट फाल हानी दमिनीले । उसैको सम्झनामा भनिन्छ– दमिनी भीर ।
२१औँ शताब्दीको नेपाली परिवेशमा नयाँ जनवादी क्रान्तिको लागि नयाँ नयाँ दर्शन, सिद्धान्त र राजनीतिका पुस्तकहरूको बढीभन्दा बढी आवश्यकता हुन्छ। हरेक आन्दोलनलाई नियालेर हेर्दा पनि इतिहासका विभिन्न कालखण्डमा भएका क्रान्तिहरूलाई आज बजारमा उपलब्ध विभिन्न पुस्तकहरूबाट पढ्न पाइन्छ। राम्रो व्यक्ति, समाज र देश निर्माण गर्न महत्वपूर्ण पुस्तकहरूको आवश्यकता पर्दछ। हरेक किसिमका पुस्तकहरूले मानिसलाई केही न केही ज्ञान त दिन्छ तर हामीले मुख्य कुरा त समाज रूपान्तरण र देशको आर्थिक उन्नतिका लागि राम्रो विचार, सिद्धान्त भएको पुस्तक पढ्ने गर्नुपर्दछ। नेपालको सन्दर्भमा भन्ने हो भने नेपाली कम्युनिष्ट आन्दोलनका एक दार्शनिक कमरेड हस्तबहादुर केसीद्वारा लिखित क्रान्ति र विद्रोह नामक पुस्तकको प्रकाशन गौरवको विषय हो। यसले नेपाली नयाँ जनवादी क्रान्तिमा महत्वपूर्ण भूमिका निर्वाह गर्नेछ। नेपाल कम्युनिष्ट पार्टी–माओवादीका केन्द्रीय सल्लाहकार समेत रहनुभएको हस्तबहादुर केसी एक सिद्धहस्त मार्क्सवादी लेखक हुन्। प्रस्तुत कृतिमा ६३ ओटा लेखहरू समावेश गरिएका छन्। यी लेखहरू दर्शन, राजनीति, क्रान्ति र सङ्गठनसित सम्बन्धित छन्। यहाँ समावेश गरिएका लेखहरूको मूल संरचनात्मक विशेषता के छ भने यी विषयवस्तुको सैद्धान्तिक, ऐतिहासिक र समसामयिक सन्दर्भलाई स्पर्श तथा विश्लेषण गर्न समर्थ रहेका छन्। यस कृतिको मूल उद्देश्य सैद्धान्तिक र व्यावहारिक दुवै दृष्टिले मार्क्सवादलाई बुझ्नु तथा बुझाउनु र क्रान्तिका लागि आधार तयार पार्नु रहेको देखिन्छ। प्रस्तुत पूतको भूमिका लेख्दै नेकपा–माओवादीका अध्यक्ष किरणले भन्नुभएको छ– “यो कृति वर्तमान नेपाली क्रान्ति एवम् जनताले झेल्दै आउनुपरेका राष्ट्रियता, जनतन्त्र तथा जनजीविकाका समस्या, देशको अग्रगामी राजनीतिक निकासको प्रश्न, नेपाली नयाँ जनवादी क्रान्ति तथा महान् जनयुद्धको प्रक्रियामा नेपाली कम्युनिस्ट आन्दोलनमा विद्यमान दक्षिणपन्थी संशोधनवादद्वारा गरिएको गम्भीर विश्वासघात एवम् धोका र नेपाली क्रान्तिको सफलताका लागि क्रान्तिकारी कम्युनिष्टहरूले खेल्नुपर्ने भूमिका लगायतका विषयहरूमा पनि सङ्केन्द्रित बन्न पुगेको छ। आज विश्व र नेपालमा पनि क्रान्ति सम्पन्न गर्नका लागि दक्षिणपन्थी संशोधनवाद गम्भीर चुनौतीका रूपमा खडा भएको छ। नेपाली नयाँ जनवादी क्रान्ति र महान् जनयुद्धप्रति गम्भीर विश्वासघात गर्दै र धोका दिंदै नेपाल कम्युनिष्ट पार्टी (माओवादी) भित्रको नेतृत्वको एउटा हिस्सा वर्गदुश्मनको कित्तामा सामेल भएको परिघटनाले नेपाली मात्र होइन, विश्वका जनतालाई नै स्तब्ध तुल्याएको छ। यस स्थितिलाई गम्भीरतापूर्वक आत्मसात् गर्दै प्रस्तुत कृतिमा कमरेड केसीले नवसंशोधनवादको र्कपमा देखापरेको दक्षिणपन्थी संशोधनवादको सशक्त विरोध तथा भण्डाफोर गर्नुभएको छ।” पुस्तकबारे उहाँको थप कथनोक्ति छ– “स्थापित मार्क्सवादी लेखक हस्तबहादुर केसीद्वारा रचित यो कृति निकै विस्तृत र सूक्ष्म, गहन र सरल, शास्त्रीय र व्यावहारिक, ऐतिहासिक र सैद्धान्तिक लगायत अनेकौँ विशेषताहरूले युक्त रहेको छ। मार्क्सवादी सिद्धान्त, विश्व तथा नेपाली कम्युनिष्ट आन्दोलन र विश्वक्तान्ति तथा नेपाली क्रान्तिलाई एकैचोटी बुझ्ने चाहनेहरूका लागि यो कृति निकै उपयोगी र संग्रहणीय रहेको छ। यस कृतिमा हिन्दी भाषाको “गागर मे सागर” भन्ने उखान राम्रोसित चरितार्थ हुन पुगेको छ। वस्तुतः केसीद्वारा रचित यो कृति मार्क्सवादप्रतिको अगाध निष्ठा र क्रान्तिकारी आशावादको सुन्दर सङ्गम बन्न गएको छ। यो क्रान्ति र जनमुक्तिप्रतिको निष्ठामा आधारित एक गहन कृति हो।” आफ्नो पूतुत कृतिबारे लेखकको स्पष्टोक्ति रहेको छ– “प्रस्तुत पुस्तकमाा विशेष गरी विश्व कम्युनिष्ट आन्दोलन, नेपाली कम्युनिस्ट आन्दोलन, मार्क्सवादको जन्म, विकास र प्रयोग, विश्व सर्वहारावर्गका महान् नेताहरूको योगदान, मार्क्सवादी दर्शनले ल्याएको क्रान्ति, मार्क्सवादी ज्ञान सिद्धान्त, द्वन्द्वात्मक भौतिकवादका आधारभूत सिद्धान्त र नियमहरू, मालेमावादको रक्षा, विकास र प्रयोग, विश्वमा सम्पन्न भएका जनविद्रोहहरू, संशोधनवादको जन्म र विकास, नवसंशोधनवादसित सम्बन्ध विच्छेदबारे, जनयुद्धको जगमा जनविद्रोह, जनमुक्ति सेनाको विलयको प्रश्न, जनविद्रोह र नेपाली क्रान्ति, नेपाली क्रान्तिको कार्यदिशा सशस्त्र सङ्घर्ष, क्रान्ति र विद्रोह, दक्षिणपन्थी संशोधनवाद नेपाली क्रान्तिको वाधक लगायत ६३ ओटा शीर्षकहरू समावेश गरिएको छ।” पुस्तकबारे हस्तबत्रहादुर थप भन्नुहुन्छ– “प्रस्तुत पुस्तकमा क्रान्ति र विद्रोहका प्रश्नहरूमा विशेष ध्यान दिने प्रयास गरिएको छ। क्रान्ति र विद्रोह परस्पर अन्तर्सम्बन्धित विषय हुन्। क्रान्ति र विद्रोहका बिच द्वन्द्वात्मक सम्बन्ध हुन्छ। क्रान्तिका बिचबाट विद्रोहको विकास हुने गर्दछ भने विद्रोहको माध्यमबाट क्रान्ति सम्पन्न गर्न सकिन्छ। क्रान्तिकारी कम्युनिस्टहरूले संशोधनवादीहरूका विरूद्ध पार्टीभित्र पनि विद्रोह गर्न आवश्यक हुन्छ भने प्रतिक्रियावादी राज्यसत्ताका विरूद्ध पनि विद्रोह। यहाँ समावेश गरिएका लेखहरूमा विशेष गरेर नेपाली नयाँ जनवादी क्रान्ति, विश्व तथा नेपाली कम्युनिष्ट आन्दोलन, वर्गसङ्घर्ष तथा अन्तर्सङ्घर्ष वा दुईलाइन सङ्घर्ष, पार्टी तथा क्रान्तिका विविध समस्याहरू पार्टीका कार्यदिशा नीति तथा कार्यक्रम, कार्ययोजना लगायतका मान्यतामा आधारित विषयहरू यस पुस्तकमा समेटिएका छन्। जनयुद्धको जगमा जनविद्रोह मार्फत नेपाली क्रान्ति सम्पन्न गर्ने कार्यदिशा पार्टीले निर्णय गरिसकेको वर्तमान अवस्थामा क्रान्ति र विद्रोह नामक यो पुस्तक ज्यादै उपयोगी हुनेछ भन्ने अपेक्षा गरेको छु।” प्रकाशनका क्रममा केही प्राविधिक सीमा रहन गएको भए पनि प्रस्तुत पुस्तक नेपाली मार्क्सवादी प्रकाशनको इतिहासमा एउटा कोशेढुङ्गा बन्न पुगेको कुरामा दुईमत छैन। हामी अहिले यति मात्र आशा गरौँ कि नेपाली कम्युनिस्ट आन्दोलनमा तीब्र रूपमा स्खलित भैरहेको विचारधारालाई स्खलनको त्यो गर्तबाट जोगाउन यस्ता महत्वपूर्ण कृतिहरू निकै कामायावी हुन्छन्। त्यसैले आदरणीय हस्तबहादुर केसीको लेखनको यो यात्राको निरन्तरता कामना गर्नु सान्दर्भिक नै हुनेछ।
भगवान् विश्वकर्माको प्रतिमा सेलाउन गएका एकै परिवारका दुई दाजुभाइ बुधबार कोसी नदीमा बगेर बेपत्ता भएका छन् । प्रहरीका अनुसार धनुषाको बेङगाडाबर गाविस–६ का लक्ष्मी महतोका जेठा छोरा खुसीलाल महतो र कान्छा छोरा अरुण महतो नदीमा बेपत्ता भएका हुन् । विश्वकर्मा पूजाको अवसरमा आफ्नै घरमा पूजाआजा गरी बुधबार कोसी नदीमा मूर्ति सेलाउने क्रममा उनीहरू बगेका प्रत्यक्षदर्शी विनोद पुर्वेले जनाएका छन् । उनीहरूसँगै मूर्ति सेलाउन गएका सञ्जय ठाकुर भने बगे पनि बाँच्न सफल भएको बताइन्छ । बेपत्ता भएका महतोद्वय लक्ष्मी महतोका दुई मात्र सन्तान थिए । रासस
संबिधानसभा निर्बाचनको मतदान सुरु हुन ठिक ११ घण्टाअघि पोखरामा लगातार तीन वटा बिष्फोट भएको छ। पोखराको नगरक्षेत्रमा दुई र लेखनाथको मुख्य चोकमा साँझ ७ बजेपछि लगातार बिष्फोट भएको हो। मतदातालाई तर्साउन उद्देश्यले बम विष्फोटन गराएको प्रहरीले जानकारी दिएको छ। पोखराको लेकसाईडमा रहेको तालबाराही मतदान केन्द्र नजिकै, सृजनाचोक प्रहरी विट नजिक र तालचोकमा भएको श्रृङखलाबद्ध बिष्फोटबाट कुनै मानबिय क्षति भने भएको छैन। विष्फोटबाट घरका सिसाहरु फुटेको स्थानीयले बताएका छन्। यसअघि शुक्रबार काहुडाडा र शनिबार साझ सराङकोट ६ गुफाडाडामा सिलिण्डर बम बिष्फोटन भएको थियो। बाक्लो सुरक्षा तैनाथ भएको ठाउँ मै बिष्फोट भएपछि स्थानिय त्रसित भएका छन्।
निर्वाचन आयोगले आचारसंहिता पालना भए नभएको अनुगमनका लागि सरकारका सचिव र सहसचिवहरुलाई देशभरी खटाउने भएको छ । विभिन्न राजनीतिक दलका नेता, कार्यकर्ता तथा उम्मेदवारहरुले निर्वाचन निर्वाचन प्रचारप्रसारको अभियानमा आचारसंहिता उलंघन गर्ने क्रम बढीरहेका बेला आयोगले यस्तो निर्णय गरेको हो । आयोगका प्रवक्ता वीरवहादुर राईद्धारा शुक्रबार जारी प्रेश विज्ञप्ति अनुसार, सरकारका सचिव र सहसचवहरुको अनुगमन टोलीले निर्वाचन प्रचार–प्रसार, निर्वाचन आचारसंहिता, राजनीतिक दल तथा उम्मेदवारले निर्वाधरुपमा प्रचारप्रसार गर्न पाए नपाएको, निर्वाध मतदान कार्य हुने वातावरण आदि भए नभएको अनुगमन गर्नेछ। निर्वाचनसँग सम्बन्धित काम, मतदाताले भयमुक्त वातावरणमा मतदान गर्न पाए नपाएको, पर्यवेक्षकहरुको भूमिका र क्रियाकलाप, निर्वाचनका लागि आवश्यक पर्ने साधन, स्रोतको उपलब्धता तथा परिचालन, निर्वाचनमा खटिने कर्मचारीले आफ्नो काम, कर्तव्य र अधिकारको प्रयोग र पालना गरे नगरेको आदिको अनुगमन गरी आयोगमा प्रतिवेदन गर्ने व्यवस्था गरिएको छ। अनुगमन टोलीको कार्य अवधि सम्पूर्र्ण निर्वाचन परिणामको घोषणा नभएसम्म कायम रहनेछ । अघिल्लो संविधानसभा निर्वाचनको समयमा पनि आयोगले देशभरी नै सरकारका सचिव र सहसचिवहरुलाई अनुगमनमा खटाएको थियो। तर उनीहरु मध्ये थोरै अनुगमन टोलीले मात्र त्यतिवेलाको निर्वाचनमा भएका आचारसंहिता विपरित कार्यहरुको यर्थाथ प्रतिवेदन आयोगमा बुझाएका थिए।
बाधा अड्काउ फुकाउ आदेश र मन्त्रिपरिषद्का अध्यक्षविरुद्ध परेका सबै रिट निवेदनमा आजदेखि सर्वोच्च अदालतको विशेष इजलासमा सुनुवाइ हुने भएको छ। कामु प्रधानन्यायाधीशसहित नौ सदस्यीय विशेष इजलासमा बाधा अड्काउ फुकाउ आदेश र मन्त्रिपरिषद्विरुद्ध परेका १५ वटा छुट्टाछुट्टै निवेदनमाथि एकसाथ सुनुवाइ हुन लागेको हो। सो निवेदनमा विपक्षी बनाइएका केही न्यायाधीश पनि भोलिदेखि सुनुवाइ हुने विशेष इजलासमा सहभागी हुनुहुन्छ। केही रिट निवेदनमा न्यायपरिषद्का अध्यक्ष रहेका कार्यवाहक प्रधान न्यायाधीश दामोदरप्रसाद शर्मा र परिषद्कै सदस्य एवम् सर्वोच्चका न्यायाधीश रामकुमारप्रसाद साहलाई विपक्षी बनाइएको छ। सर्वोच्चका न्यायाधीशहरु प्रकाश वस्ती, वैद्यनाथ उपाध्याय, तर्कराज भट्ट, ज्ञानेन्द्रबहादुर कार्की र डा भरतबहादुर कार्की पनि बाधा अड्काउ फुकाउ आदेशको प्रावधानअनुरुप सर्वोच्चको अस्थायी न्यायाधीशमा नियुक्त भएका छन्। विपक्षी बनाइएका न्यायाधीश र बाधा अड्काउ फुकाउ आदेशबमोजिम नियुक्त अन्य न्यायाधीशले सो रिटसम्बन्धी विवाद हेर्न हुने वा नहुने भन्ने विषयमा न्यायिक क्षेत्रमा बहस पनि चलेको छ। यस विषयमा नेपाल बार एसोसिएसनका अध्यक्ष हरिकृष्ण कार्कीले अपवादको सिद्धान्त बमोजिम नै इजलास गठन हुन सक्ने बताए। रिट निवेदक ओमप्रकाश अर्यालले विपक्षी बनाइएका न्यायाधीशले सो निवेदनमा सुनुवाइ गर्न नमिल्ने भए पनि हाल विकल्प नरहेको प्रतिक्रिया दिए। यसैबीच आजै नेपाली सेनाका प्रमुख सेनानी सम्पतकुमार अर्याललगायतले सैनिक सेवा नियमावलीविपरीत १६ जना प्रमुख सेनानीलाई दु्रत बढुवा प्रणालीबमोजिम महासेनानी पदमा गरिएको बढुवाको सिफारिस रोक्न माग गर्दै दायर रिट निवेदनमा पनि भोलि नै सुनुवाइ हुने भएको छ। तर आजै रिट निवेदक प्रमुख सेनानीहरू सम्पतकुमार अर्याल, रमेश थापा, चन्द्रबहादुर पुन मगर, राजेन्द्रजङ्ग खत्री, रामजी थापा, सुरेन्द्र घर्ती, प्रकाश पोखरेल र जीवन बस्न्यातले सेवाबाट अनिवार्य अवकाश पाउने बताइएको छ। सर्वोच्चमा आज बाधा अड्काउ फुकाउसम्बन्धी सुनुवाइका लागि विशेष इजलास गठन हुने भएकाले सेनानीहरुको निवेदनमाथि सुनुवाइ हुने नहुने अन्योल बढेको छ। रासस
प्रधानमन्त्री सुशील कोइराला र नर्वेली प्रतिनिधिमण्डलबीच जलविद्युत् लगानी सम्बन्धमा शुक्रबार बालुवाटारमा भेटवार्ता भएको छ । नर्वेकोे अन्तर्राष्ट्रिय जलविद्युत् क्षेत्रको दक्षिणपूर्वी हेर्ने वरिष्ठ उपाध्यक्ष टिमा लायर उट्ने नेतृत्वको प्रतिनिधिमण्डलले नेपालमा लगानी गर्नका लागि प्रधानमन्त्री कोइरालासँग जिज्ञासा राखेको थियो । भेटवार्तामा नर्वेली प्रतिनिधिमण्डलले नेपालमा ऊर्जालगायत क्षेत्रमा अपार सम्भावना भए पनि लगानीका लागि अझै उचित वातावरण निर्माण हुन नसकेको विचार राखेको थियो । प्रधानमन्त्री कोइरालाले भने दोस्रो संविधानसभाको निर्वाचनपछि नेपाल शान्ति र स्थायित्वतर्फ उन्मुख भएकाले ढुक्क भएर लगानी गर्न आग्रह गरेका थिए । भेटवार्तामा नेपालका लागि नर्वेली राजदूत जेल टर्माेड पिटर्सन, हिमाल पावर लिमिटेडका महाप्रबन्धक टम क्रिस्चियन लर्सन र निर्देशक सन्दीप शाहको सहभागिता थियो । रासस
'म त लालीगुराँस भएछु, वनैभरि फुलिदिन्छु, मनैभरि फुलिदिन्छु।' स्वरसम्राट नारायण गोपालले गाएको यो गीत सुन्दा जतिखेर पनि म भावुक हुने गर्छु। पहिलोचोटि यो गीत कहिले सुनेँ, याद भएन तर यो मेरो मनपर्ने गीतमध्ये एक हो। म शब्दमा हराउने मान्छे, झन् त्यसमाथि स्वरसम्राटको आवाज, कालजयी नहुने त कुरै भएन। आइतबार साँझ कवि क्षेत्रप्रताप अधिकारीको निधन भएको समाचार पढेँ र बल्ल पो थाहा पाएँ, 'म त लालीगुरास भएछु' को रचनाकार उनी रहेछन्। मनपर्ने गीतका रचनाकार, त्यसमाथि उनले आफ्नो मृत्युपश्चात कुनै काजकिरिया नगर्नु भन्दै ६ वर्षअघि नै आफ्नो शरीर बिपी कोइराला इन्स्टिच्युट अफ हेल्थ साइन्सेज धरानलाई दान गरिसकेका रहेछन्। यो समाजमा जन्मेपछि आफ्नो मात्र हैन, समाजको मूल्यमान्यता पनि मान्नै पर्यो‍। सामाजिक रितिरिवाज तोडेर नयाँ आयाम ल्याउन धेरै कुराको वलिदान दिनुपर्ने हुन्छ। धन्य उनका परिवार, जसले आफ्नो पिताको इच्छाको कदर राखे। धन्य उनका छोराहरु आफ्नो कर्तव्यलाई नयाँ ढंगले निर्वाह गर्दैछन्। हुन पनि हो नमरुन्जेल दुनियाँभरिको सास्ती मरेपछि को कहाँ? के कहाँ? बाँच्छ त बस्, यो संसारमा उसले गरेका कर्महरु, कथाको रुपमा। त्यसैले पनि कवि क्षेत्रप्रताप अधिकारीले भनेका होलान्- जिन्दगीमा धेरै कुरा गर्न् बाँकी छ सबैभन्दा ठूलो कुरा मर्न बाँकी छ। गीतकार क्षेत्रप्रताप अधिकारी अन्तिम श्रद्धाञ्जली दिन मंगलबार बिहान धोबिघाटस्थित नेपाल कलेज अफ म्यानेजमेन्टमा गीतकार कालिप्रसाद रिजाल। अन्तिम श्रद्धान्जली दिन आएका गायक दाजुभाइ सत्यराज र स्वरुपराज आचार्य। आफ्ना पिताको मृत शरीरलाई नियाल्दै स्वर्गीय क्षेत्रप्रताप अधिकारीका कान्छा छोरा अमन अधिकारी। उनको पार्थिव शरीरलाई बिपी कोइराला इन्स्टिच्युट अफ हेल्थ साइन्सेज धरानलाई सुम्पिन टिचिङ अस्पताल लगिँदै।
मन्त्रिपरिषदका अध्यक्ष खिलराज रेग्मीले आज दिउँसो एक बजे बिदाई सम्बोधन गर्ने भएका छन्। १२ बजे राष्ट्रपति रामबरण यादवलाई भेटेर राजीनामा दिएपछि, उनले एक बजे बिदाई सम्बोधन गर्ने कार्यक्रम छ। सोही भाषण मार्फत उनले प्रधानन्यायधीशको पदबाट समेत राजीनामा गर्ने घोषणा गर्ने छन्। त्यस अघि साढे बाह्र बजे मन्त्रिपरिषदको बैठक पनि बस्ने छ। व्यवस्थापिका संसदले सोमबार नेपाली कांग्रेसका सभापति सुशील कोइरालालाई प्रधानमन्त्रि चुनेपछि रेग्मीको कार्यकाल सकिएको छ। प्रधानन्यायधीश रहेका उनलाई गत चैतमा उच्चस्तरिय राजनीतिक संयन्त्रको सिफारिसमा राष्ट्रपति यादवले चुनावी सरकारको अध्यक्षमा नियुक्त गरेका थिए।
नवनियुक्त डिन शशी शर्माको राजिनामा माग्दै, त्रिवि शिक्षण अस्पतालका एमविविएस विद्यार्थीहरुले पदाधिकारीहरुको कार्यालयमा तालाबन्दी गरेका छन्। डिन शर्माको राजीनामा र पूर्व डिन प्रकाश सायमीको पदस्थापना लगायतका ७ माग राख्दै डाक्टर गोविन्द केसीले बसेको आमरण अनसनलाई उनीहरुले साथ दिएका छन्। डिन शर्माले कुनै पनि हालतमा राजीनामा नगर्ने बताएको भोलीपल्टै बिहिबार बिहान ११ बजे आन्दोलनरत विद्यार्थीहरुले शिक्षण अस्पतालका सबै पदाधिकारीहरुको कोठामा ताला लगाएका हुन्। ‘केसीको माग समेत भएको र राजीनामा नै अहिलेको समस्याको निकास पनि हुने भएकाले डिन शर्माले राजीनामा दिनुपर्छ।’ टिचिङ अस्पताल स्वतन्त्र विद्यार्थी युनियनका कार्यवाहक अध्यक्ष सुजन जम्मरकट्टेलले सेतोपाटीसँग भने ‘माग पुरा गर्न दबाब दिन आज डिन, सहायक डिनलगायत सम्पूर्ण पदाधिकारीको कार्यकक्षमा ताला लगायौँ।’ अस्पतालतमा कार्यरत इन्टर्न तथा रेजिडेन्ट डक्टरहरुले मंगलबार बिहानदेखि केसीलाई साथ दिदै आन्दोलनमा सहभागि भएका थिए । उनीहरुले अन्तरंग र इमर्जेन्सी सेवामा मात्र कालोपट्टी बाँधेर सहभागी भएका हुँदै आएका छन्। केसीको आमरण अनसनको आज छैँटौँ दिन हो। उनको स्वास्थ्य अवस्था विग्रीदै गइरहेको केसी बचाऊ समितिका डाक्टर राजेन्द्र वाग्लेले बताए।
पञ्चायतकालमा यो गीत गाउँदै हिँड्दा जेबी टुहरे कतिपटक पुलिसको लखेटाइमा परे भनेर साध्यै छैन। परिवर्तनका लागि ज्यान बाजी थापेका टुहुरे सांस्कृतिक मोर्चाको अग्रपंक्तिमा थिए। पञ्चायत पुलिसले नलखेट्ने कुरै भएन। यही गीत सुनेर महिलाहरु डाँको छोडेर रुन्थे– टुहुरेले देख्थे मञ्चबाट– गीत सुनेर कति दिदीबैनीहरुका आँखामा आक्रोसको आगो। चेतनाको बिजुली चम्केका अनुहार। अनि आउँथ्यो पुलिसको तारो बने पनि गाउँगाउँ गीत गाउँदै हिँड्ने जोस। ... जुटबहादुर खड्गीको जन्म धरानको पुरानो बजार मा २००१ सालमा भएको थियो। २०१९ सालमा जब बाबुको निधन भयो, जुटबहादुर खड्गी टुहुरे बने। गीत गाउनु टुहुरेको बाल्यकाल देखिको रहर हो। गीत उनको रहर मात्र होइन, जीवनशैली हो। गीत उनको सपनासम्म पुग्ने बाटो पनि हो। गीत जेबी टुहुरेको पहिचान हो। जेबी टुहुरे कम्युनिष्टका गायक हुन सबैले भन्छन्। उनी भने आफूलाई जनताको गायक मान्छन्। जेबी टुहुरेले आफ्नो आनन्दको लागि गाए। त्यति मात्रै होइन, उनले लोकको लागि गाए चेतनाका गीत। उनी भन्छन्, ‘गीतको भावमा जिन्दगी मिसाएर गाउनु पर्छ, तब गीतको अर्थ हुन्छ।’ उनी मान्छन्, ‘उनले गाएका गीत र उनको जीवनशैलीमा धेरै भिन्नता छैन।’ उनका गीत सुनेर, जनता जुरुक्कै उचालिन्थे पञ्चायत शासनविरुद्ध। यही थियो जेवी टुहुरेको बाँच्नुको सार। उनी गीत गाउन बाल्यकाल देखिनै मरिहत्ते गर्थे। गाउँका बुज्रुकले लगाउँथे गीत गाउन। उनले कार्यक्रमहरुमा, देउसीभैलोमा गीत गाइदिन्थे र पैसा कमाइदिन्थे। उनले गीत गाउने मात्र होइन, नाच्नु पनि पर्थ्यो। केटा बनेर होइन, केटी बनेर। उनलाई सम्झना छ, नौ वर्षको उमेरमा उनले केटी बनेर नाचेको। ‘त्यो बेला केटीलाई नाच्न कहाँ दिन्थे र अनि मै नाच्थेँ।’ बाल्यकाल र किशोर उमेरमा टुहुरे धर्मराज थापाका फ्यान थिए। धर्मराजलाई उनी रेडियो नेपालमा सुन्थे। २०१९ सालमा, प्रजातन्त्र दिवसको उपलक्ष्यमा रेडियो नेपालले गीत प्रतियोगीता राखेको थियो। रेडियो उनको परिवार त्यो बेला मधुमल्ला पुगिसकेको थियो व्यापार गर्न। उनी बासँगै मिलेर पसलमा काम गर्थे। काम गर्दै रेडियो सुन्थे। रेडियो नेपालमा हुने गीत गाउने प्रतियोगितामा भाग लिने हुटहुटीले उनलाई गाँज्यो। १९ वर्षे नौजवानले आँटे– रेडियोमा गीत गाउन जान्छु काठमाडौँ। बाले त नपठाउनेमा ढुक्कै थिए उनी र आफू जानेमा पनि ढुक्कै। मोरङको मधुमल्लाबाट काठमाडौँ आइपुग्न कम गाह्रो थिएन। कसरी जानु? ‘जसरी पनि जान्छु भन्ने थियो मनमा, अनि दोकानको दुई/चारसय रुपैँया कुम्ल्याएर भागेँ।’ उनी मधुमल्ला बाट इन्डिया हुँदै काठमाडौँ आइपुगे फागुन ७ गते। उनले रेडियो नेपालमा गीत गाए– भलै, पञ्चायतकै नारा टाइपको गीत थियो त्यो। तर उनका गीतमा जागरुक समाजको चेत थियो। त्यसपछि त उनले आफ्नो जीवनमा पञ्चायतविरुद्ध जेहाद छेड्ने गीत गाए। २०२४ साल देखि मधुमल्लामा उनको स्थानीय विद्यालयमा पढाउन आउने शिक्षकहरुसँग संगत बढ्दै गयो। त्यतिबेला शिक्षकहरु नै हुन्थे परिवर्तनका वाहक। तिनैको संगतले जेबी टुहुरेभित्र परिवर्तनको चेत घुस्यो। त्यतिबेला चीन सचित्र भन्ने पत्रिका आउँथ्यो। माओत्सेतुङको प्रसंसा गरिएका लेख र चीनमा भइरहेका परिवर्तनका फोटोहरु छापिएका हुन्थे त्यसमा। त्यही हेरेर टुहुरेहरु दंग पर्थे। २०२५ सालमा मनमोहन अधिकारीले नेतृत्व गरेको पूर्व कोशी प्रान्तिय कमिटीका उनी सदस्य बने। उनी कम्युनिष्ट बने। कम्युनिष्ट बनेपछि उनले कपडा व्यापार छोडे र किताब बेच्न थाले। पार्टीमा त उनी सुरुदेखि नै सांस्कृतिक मोर्चामा सामेल थिए। २०२६ सालतिर साथी राजकुमार केसीसँग मिलेर उनले गीत संगीत रचना गरे पार्टीको लागि। आफूले गाएको पहिलो जनवादी गीतबाट उनले सिंगो सामन्तीवर्गलाई हाँक दिए– २०२७ सालमा उनी काठमाडौँ आएका थिए। उनी आएको थाहा पाएर त्रिभुवन विश्वविद्यालयका विद्यार्थीहरुले सांस्कृतिक कार्यक्रम बनाएछन्– जेबी टुहुरे एकल सो। अडिटोरियम हल खचाखच भरिएको थियो। उनले त्यहाँ तीन घण्टा गीत गाए। हल जुरुक्क उचालियो। उनको उत्साह दोब्बर भएर आयो। साथीहरु भन्थे, तपाईँलाई यो सरकारले आफ्नो गाउँ फर्कन देला के त? डराउनेहरुले देशका लागि, क्रान्तिका लागि ज्यानको बाजी थाप्दैनन्। उनीले त क्रान्तिको किमतमा आफ्नो ज्यानको बाजी लगाएका थिए। पार्टीका अरु मान्छेहरु भूमिगत थिए। कलाकारहरु खुला। त्यसैले पुलिसको झोँकमा यीनीहरु पर्ने डर थियो। त्यसैले गाउँ शहरमा गएर कोठे कार्यक्रमहरु गर्थे। त्यहीँ चल्थ्यो विचारको बहस र त्यही सुरु हुन्थे तिनै विचारलाई जनभावनामा जोड्ने गीतसंगीत। कोठाबाट निस्केर ती जनताको आवाजमा मिसिन्थे। तिनै आवाज सुनेर हल्लिन्थ्यो, अञ्चलाधीशहरुको मुटु। उनीहरु साङ्ला लिएर यिनीहरुलाई थुन्न निस्कन्थे, क्रान्तिकारीहरु आवाज लिएर बन्द देशका जनताको स्वतन्त्रताको विगुल फुक्थे। २०३३ सालमा जेबी टुहुरेले आमा दिदी बैनी हो भन्ने गीतको टुक्रा भेटे। एकदेव ज्ञवालीले लेखेका थिए। त्यो गीत अपुरो थियो। जेबीले थपे अघिल्लो अन्तरा। बम देवानले थपे– यसरी बनाएको यो गीत कालजयी भयो। यो कम्युनिष्टहरुको मात्र भएन लोकको भयो। महिलामुक्तिको गीत भयो। ३३ वर्षे उमेरमा गाएको यो गीत उनले ७० वर्षको उमेरसम्म गाउँदै हिँड्छन्। त्यो गीतको क्रेज अझै घटेको छैन। जबसम्म महिलामाथिको अत्याचार मेटिँदैन, यो गीतको उत्तिकै खाँचो हुने छ। त्यो बेला उनीहरुको मोर्चामा थिए रामेश पनि। संकल्प भन्ने पत्रिका कुन्ता शर्माले चलाउँथिन्। त्यसमा छापिएको गीत, श्याम तमोटले लेखेका थिए। रामेशले गाए– गाउँगाउँबाट उठ, बस्तीबस्ती बाट उठ। टुहुरेको नजरमा संकल्पले नै सुरु गर्यो‍ सांस्कृतिक आन्दोलन। जेबी, रामेशहरु आन्दोलनको अग्रमोर्चामा थिए। ‘हामीले क्रान्तिका लागि गायौँ त्यो हाम्रो सांस्कृतिक आन्दोलन थियो।’ त्यही सांस्कृतिक आन्दोलन मार्फत उनीहरुले जनताको मनमा आफ्नो ठाँउ बनाए र झोसिदिए विद्रोहको चेत। एउटा तिहारमा, विराटनगरमा उनीहरु देउसी खेल्दै हिँडेका थिए। यो गीत गाउँदा नगर प्रहरीको सामुन्ने, त्यहाँको प्रहरी प्रमुखलाई के भएको थियो होला? उसले २ सय रुपैयाँ दियो र छिटो गैहाल्न भन्यो। उसको अनुहार उदास थियो। त्यही दिन एउटा मान्छे सुरुदेखि नै उनीहरुको गीत सुन्दै पिछा गरिरहेको थियो। उनीहरुले अर्को ठाउँमा गएर गाए। त्यो मान्छेलाई कुन्नि के भयो। उसले गोजीबाट भएभरको पैसा निकाल्यो र उनीहरुलाई दियो। दुई चार हजार थियो त्यो बेलाको। यसरी मान्छेहरुको मन जितेर गाए उनीहरुले। जनताको खुसी ल्याउन हिँडेका जेबी टुहुरे सबैभन्दा खुसी कैले भए हुनन्? २०४७ सालमा। उनको खुसी पनि जनता र देशसँगै गाँसिएको छ। २०४६ सालको जनआन्दोलनमा उनी जेल परे। आन्दोलन सफल भयो। उनी जेलबाट निस्किँदा देशमा प्रजातन्त्र आइसकेको थियो। उनी सम्झिन्छन्, ‘म असाध्यै खुसी भएको त्यही बेला हो, मेरो जेलबाट मुक्ति देशको पञ्चायतबाट मुक्ति र जनताको स्वतन्त्रता पाएको बेला थियो त्यो। जीवनमा सबै भन्दा धेरै खुसी भएको त्यै बेला हो।’ उनी एमालेमा थिए। २०५१ सालपछि उने मेची महाकाली अभियान चलाए– आफ्नो गाउँ आफैँ बनाउँ भन्दै। ‘साउण्ड सिस्टम बोकेर गीत गाँउदै मेचीदेखि महाकाली पुगेँ, जनताको दैलोमा पुगेर गाएँ,’ उनले भने। त्यसैले उनी जनताका असली गायक हुन्। जनवादी गायक हुन्। उनलाई लाग्छ, मान्छेको भित्री आँखा खुल्छ नि अनि हुन्छ, परिवर्तन त्यसै हुँदैन। त्यही भित्री आँखा खोल्न उनले गीत गाउँदै हिँडे जीवनभर। उनी एमालेका गायक बने। उनलाई पार्टी छोड्न मन भएन। बहुदलकालमा उनी एमालेको सांस्कृतिक मञ्चका,अध्यक्ष समेत बने। उनले आफ्नो कला पनि पार्टीलाई समर्पण गरे, उनले गाउने गीत एमालेका थिए। एमालेमार्फत जनताका थिए। उनले पैसाका लागि गीत गाएनन्। चेतनाका लागि गाए। व्यक्तिगत फाइदाका लागि अरु गीत गाएनन्। २०५२ सालमा माओवादी ‘जनयुद्ध’ सुरु भयो। त्यसलाई उनको पार्टीले जस्तै उनले पनि उग्रवाम पन्थी भड्काव माने। २०६२/६३ को आन्दोलन भयो। देशमा संविधानसभाको चुनाव भयो। उनले सांस्कृतिक मोर्चामा लिएर आएका आफैँले जनवादी गीतसंगीतका कखरा सिकाएका शिष्यहरुलाई पत्याएर एमालेले सभासद् बनायो। आफ्नो जीवन सबै समर्पण गरेको अहम् बिउँझियो सायद। अहम् मात्र होइन, पार्टीले अपमान नै गरेको महसुस भयो। उनी जनताका लागि भनेर काम गरे। उनको जीवनमा जनताले दिएको पुरस्कार नै उनका लागि ठूलो कुरा हो। तर पार्टीले पनि त मूल्यांकन गर्नुपथ्र्यो। उनको चित्त दुख्यो। र, २०६६ सालमा आफैले उग्रवामपन्थीहरुको जमात भनेको माओवादी रोजे। उनको नाम एमाओवादीको समानुपातिक बन्दसुचीमा थियो। आफू सभासद बनेको खबर उनले अमेरिका बस्ने ज्वाइँले खबर गरेपछि मात्रै थाहा पाए। सभासद् बनेको खबर पाएपछि उनलाई क्रान्तिप्रति आफ्नो लडाइँले सम्मान पाएझैँ लागेको छ।
यसपटकको चुनावमा पनि २०३८ सालमा जस्तै थबाङमा शून्य मत खस्ने सम्भावना बढेको छ। नेकपा–माओवादीले सशक्त बहिष्कार गर्दै शून्य मतको नारा ल्याएपछि आफ्नो साख बचाउनका लागि भएपनि सो रणनीति पुरा गर्न लागेको हो। आइतबार निर्वाचन गराउन गएको टोलीले सर्वदलिय बैठक गराउँदा राजनीतिक दलको तर्फबाट बहिष्कार गर्ने नेकपा–माओवादीका कार्यकर्ता मात्र पुगेका थिए। अहिले पनि निर्वाचन टोलीको भौतिक व्यवस्थापन देखि लिएर निर्वाचनको सम्पूर्ण तयारीका लागि नेकपा–माओवादिलेनै सहयोग गरिरहेको छ। अन्य दलका नेताहरुलाई चुनावी प्रचारप्रसारका लागि शून्य समय सुरू भएपनि बहिष्कारको प्रचारप्रसार भने व्यापक भैरहेको नेकपा–माओवादिका केन्द्रीय सदस्य सन्जीवकुमारले बताए। २०४८ सालको भन्दा पनि कम मतदाता नामावली रहेको रोल्पामा यसपटक जम्मा ९४ हजार ४ सय ३७ मतदाता रहेका छन्। मतपेटिका खोस्ने, बबाल गर्ने रणनीति नभएको बताउने नेकपा–माओवादिका कार्यकर्ताहरू हिजो आज सदरमुकाम देखिन छाडेका छन्। यसैबीच १ हजार ८ सय ७८ जनाले फोटोसहितको मदताता नामावलीमा नाम दर्ता गराएपनि ११ जनाले मात्र परिचय पत्र बुझेका थिए। त्यो पनि नेकपा–माओवादीका कार्यकर्ताले।
धरानबाट राजधानी आउँदै गरेको बस मुग्लिनमा दुर्घटना हुँदा ५ जनाको ज्यान जानुका साथै ४२ जना भन्दा बढी घाइते भएका छन्। धरानबाट काठमाडौका लागि छुटेको बा २ ख ९८८७ नम्बरको साइ डिलक्स नामको बस मुग्लिन नजिकै चितवनको चण्डीभञ्ज्याङ पुलबाट तल त्रिशूली नदिमा बिहान ६ बजे खसेको हो । दुर्घटनामा परी घाइते हुनेलाई भरतपुर अस्पताल पुर्‍याइएको मुग्लिङ प्रहरीका रोहित दुलालले बताए । बसमा च्यापिएको अवस्थामा मृतकको शव र घाइतेको उद्दार गरिरहेको उनले जानकारी दिए । 'बसमा च्यापिएकालाई समेत बाहिर निकाल्न सकिरहेको छैन,' उनले भने, 'क्रेनको साहयताबाट बस तान्ने काम भइरहेको छ ।' बसमा ५०-५५ जनाको हाराहारीमा यात्रु रहेको प्रहरफले जनाएको छ । दुर्घटनाको कारण र बसका यात्रुबारे यकिन जानकारी नभएपनि बसमा दसैंमा घर गएर राजधानी फर्कने यात्रु भएको प्रहरीले अनुमान लगाएको छ । बस खोँचमा खसेकाले उद्दार गर्न अलि समस्या परेको प्रहरीले जानकारी दिएको छ । घटनास्थलमा नेपाली सेना, प्रहरी र स्थानीयबासीले उद्दार गरीरहेका छन् । घाइते र मृतकको संख्या बढ्नसक्ने प्रहरीले जनाएको छ । थपविवरण आउन बाँकी ।
पूर्वराजा ज्ञानेन्द्र शाहले असार २३ गते आफ्नो जन्मदिन मनाएलगत्तै सुदूरपशिचम र मध्यपश्चिम क्षेत्रको बाढीपीडित परिवारलाई राहत वितरण गर्न जाने कार्यक्रम बनाएका छन् । गएको महिना मध्य तराईको आठ जिल्ला भ्रमण गरी काठमाण्डौं फर्किनुभएका पूर्वराजा ज्ञानेन्द्र सुदूरपश्चिमको महेन्द्रनगर र मध्यपश्चिमको दार्चुला तथा बर्दिया जिल्ला भ्रमणमा जानुहुने भएको छ । गत साता बाढी पीडित परिवारलाई सहयोग गर्न आह्वान गर्दै बुहारी अध्यक्ष रहेको हिमानी ट्रस्टलाई २५ लाख रुपैयाँ सहयोग गरेका पूर्वराजा आफैले राहत वितरण गरी सो क्षेत्रका जनताको जनमत संकलन गर्न बाढी प्रभावित क्षेत्रमा जान लागेको आजको नेपाल समाचारपत्रमा खबर छ । स्रोतका अनुसार उनी असार अन्तिम साता वा साउन पहिलो साता हवाईमार्गबाट नेपालगञ्ज र सवारीसाधनबाट सुदूरपश्चिम र मध्यपश्चिमका जिल्ला जाने कार्यक्रम रहेको छ । 'अहिले मितिको टुङगो नलागे पनि सो क्षेत्रका राजावादीलाई भ्रमणको चाँजोपाँचो मिलाउन निर्देशन भइसकेको छ' स्रोतले भन्यो। भ्रमणअघि निजी सचिव सागर तिमल्सिना र डा.फणिराज पाठकलगायतको टोली रेकी गर्न जाने कार्यक्रम तय भएको छ, स्रोतले भन्यो। पूर्वराजाको कार्यक्रम तय भएको छ , स्रोतले भन्यो। पूर्वराजाको भ्रमणको चाँचोपाँजो उहाँका सहयोगी सुदन थापाले मिलाइरहेको स्रोत जनाएको छ। नेपालगञ्जबाट निजी सवारी प्रयोग गरी बाढी प्रभावित क्षेत्रको भ्रमण गर्ने कार्यक्रम रहेको स्रोतले जनाएको छ।
व्यवस्थापिका–संसद्को आजको बैठकमा सरकारले विभिन्न पाँच अध्यादेश पेस गरेको छ। बैठकमा गृहमन्त्री माधवप्रसाद घिमिरेले संविधानसभा निर्वाचनसम्बन्धी विभिन्न चार अध्यादेश पेस गरेका हुन। उनले निर्वाचनसम्बन्धी केही नेपाल ऐनलाई संशोधन गर्ने अध्यादेश २०६९, संविधानसभा सदस्य निर्वाचन अध्यादेश २०७०, संविधानसभा सदस्य निर्वाचन (पहिलो संशोधन) अध्यादेश २०७० र संविधानसभा सदस्य निर्वाचन (दोस्रो संशोधन) अध्यादेश २०७० पेस गरे। यसैगरी, अर्थमन्त्री शङ्करप्रसाद कोइरालाले सम्पत्ति शुद्धीकरण निवारण (दोस्रो संशोधन) अध्यादेश २०७० पेस गरेका थिए। अन्तरिम मन्त्रिपरिषद्को सिफारिसमा संसद् नभएको अवस्थामा ती अध्यादेश राष्ट्रपतिबाट जारी गरिएका थिए। अध्यादेश जारी भएको छ महिनाभित्र संसद्बाट पारित गर्नुपर्ने संवैधानिक व्यवस्था छ। बिहान ११ बजेका लागि बोलाइएको आजको बैठक करिब आधा घण्टा ढिलो प्रारम्भ भई १० मिनेटका लागि बसेको थियो। बैठकको अध्यक्षता ज्येष्ठ सदस्य सूर्यबहादुर थापाले गर्नुभएको थियो। संसद्को अर्का बैठक भोलि मङ्गलबार बिहान ११ बजे बस्नेछ। रासस
कालिकास्थान बाँसघारी मुनि आजभोलि साँझ एकघण्टा देख्न सकिन्छ, शहरिया भीड बीचका दुई एक्ला पात्र। यो सर्वनाम थिएटर हो। यहाँ ती दुई यी दुई पात्र अनेक वेथिति संग जुधेर बाँचेका छन्। हाम्रो समाजमा जस्तै। स्वतन्त्र हुने चाहना बोकेको एउटा पात्रको कथा लेख्ने लेखक समाजमा कसरी एक्लो हुन्छ? जीवनको भुत र वर्तमान नै भत्किएकी एउटी ‘कर्लगर्ल’ शहरको भीडको माझमा कसरी एक्ली भेटिन्छे? सर्वनाम थिएटरमा चलिरहेको नाटक ‘स्फटिक’मा यी दुई एक्ला प्राणीको कथा देख्न पाइन्छ। प्रयाग नामको एक्लो लेखक र काव्या नाम गरेकी कर्लगर्ल को छुट्टाट्टै कथा एउटै नाटकमा देखाइएको छ। कतै चिनजानसमेत नभएका उनीहरुको जीवनका उतारचढावहरु एक घण्टाको नाटकमा एकैपटक देखाइएको छ। काव्याको एउटा ग्राहक छ नियमित आउँछ। उ भन्छ ‘म तिमीलाई मनपराउन थालेको छु।’ काव्या भन्छे, ‘यस्ता भावनाको मेरो जीन्दगीमा कुनै अर्थ छैन। हाम्रो सम्बन्ध केवल सेविका र ग्राहकको हो।’ जीवन धान्नको लागि आखिरमा, ‘यै नर्कमा झर्नुपर्यो‍’ भनेर एक्लै हुँदा गुनासो गरेपनि काब्या एकदमै बलियो मन भएकी केटी देखिन्छे। समाजमा पेशाले कर्लगर्ल हुनेहरुलाई एकदमै बद्नाम बनाइन्छ। तर काब्या भन्न चाहन्छे कर्लगर्ल बन्न पुगेकाहरुको पनि आत्मसम्मान हुन्छ। उ आफ्नो आत्मसम्मानलाई कायम राख्दै यस्तो काम गर्छे –पैसाको लागि, आफ्नो बच्चाको भविश्यकाले लागि। आफ्नो काम गरेर फर्किदा उसको बच्चा, मरिसकेको हुन्छ,जसका लागि काव्याले शरिर बेचिरहेकी थिइ। प्रयाग लेखिरहेको हुन्छ रत्नपार्कको भीडमा नाङगो उभिएको एउटा मान्छेको कथा। त्यो पात्रलाई समाजका अनावश्यक नियमकानुनले व्यक्तिको स्वतन्त्रतालाई कुण्ठित बनाएको जस्तो लाग्छ। ती अनावश्यक नियमकानुनलाई चुनौति दिदै रत्नपार्कमा उभिएको नाङ्गो मान्छेका बारे लेखेको प्रयागको कथालाई प्रकाशक ले छाप्न अस्वीकार गर्छ,। लेखकका आफ्ना मान्छेले समेत उसको कल्पनाको पात्रका कारण उसैलाई अस्वीकार गर्छन। नाटकको यी दुवै कथा आकर्षक छन। प्रस्तुति भने चित्त बुझ्दो छैन। रिसाएको अवस्थामा भेटिने काव्याले कर्लगर्लको भुमिका राम्रोसंग निभाएको छैन। गम्भीरमात्रै देखिने काव्याले देखाउन खोजेको आत्मविश्वास छाँयामा पर्छ। स्वतन्त्रताको कथा लेख्ने प्रयाग मान्छेहरुसंग जति आत्मविश्वासी देखिन्छ। मनोलगमा उत्तिकै अस्पष्ट। समाजलाई चुनौति दिने लेखक प्रकाशकले किताब नछाप्दा र प्रेमीकाको बाबुले अस्व्ीकार गर्दा विचलित बन्छ। उसलाई प्रेमीकाले छोडेर जान्छे । यी दुवै कथाको अन्त्य भने रहस्यमयी छ। क्लाइमेक्सको प्रस्तुतिले नै नाटकको इज्जत जोगाइदिएको छ। अर्जुन न्यौपाने र राजशाहको परिकल्पनामा यो नाटकलाई दिपेश पौडेलले निर्देशन गरेका हुन्। यी तीनै युवा सर्वनामका प्रशिक्षर्थि तथा नाटकका लागि नयाँ अनुहार हुन।
जिल्ला तथा अञ्चल कमिटिबाट प्रत्यक्षतर्फको उम्मेदवारमा सिफारिससम्म नभएकी बिजया धिताललाई बाँकेको क्षेत्र नं ३ वाट टिकट दिएको भन्दै एमालेका कार्यकर्ताले पार्टी कार्यालयलमा नाराबाजी तथा तोडफोड गरेका छन। एमालेले महिला कोटा नपुगेको जनाउँदै अन्तिम अवस्थामा स्थानीय लोकप्रिय नेता पदम धितालकलाई टिकट नदिई बिजया धिताललाई टिकट दिएपछि आक्रोशित कार्यकर्ताले एमाले भेरी अञ्चल इन्चार्ज तथा क्षेत्र नं १ का उम्मेदबार देबराज भार बिरुद्ध नाराबाजी गरेका छन्। पार्टी कार्यालयको हलमा टिकट विवादबारे कार्यकर्तासँग छलफल गरीरहेका क्षेत्र नं १ का उम्मेदवार भार तथा अर्का केन्द्रीय सदस्य तथा क्षेत्र नं ४ उम्मेदबार दलबहादुर सुनार र केन्द्रीय सदस्य गौरा प्रसाई लगायतका नेतालाई असन्तुष्ट कार्यकर्ताले करिब आधा घन्टा पार्टी कार्यालय मै थुनेका थिए। एमाले पार्टी कार्यालयमा तनाब भए पछि पार्टी कार्यालय परिसरमा ठूलो संख्यामा सुरक्षाकर्मी तैनाथ गरिएको छ। जिल्ला तथा अञ्चल कमिटीबाट प्रत्यक्ष तर्फको उम्मेदवारमा सिफारिससम्म नभएकी बिजया धिताललाई टिकट दिनुको कारणबारे कार्यकर्तालाई सम्झाउन नसके पछि केन्द्रीय सदस्य पार्टी कार्यालयबाट भागेको असन्तुष्ट कार्यकर्ताहरुले बताए। क्षेत्र नं ३ को टिकट विवाद नमिले बाँकेको ४ वटै निर्बाचनमा क्षेत्रमा त्यसको असर पर्ने बताउँदै कार्यकर्ता हरुले चिन्ता ब्यक्त गरेका छन। बाँकेको ३ नं कमजोर क्षेत्र भएको र महिलाको ३३ प्रतिशत कोटा पर्‍याउनु पर्ने भएकाले जिल्ला तथा अञ्चलले सिफारिस गरेका नेताको सट्टा महिलालाई टिकट दिइएको एमालेका केन्द्रीय सदस्य सुनारले बताए। बाँकेको क्षेत्र नं ३ नेपाली काग्रेसका सभापति शुशिल कोइरालाको पनि क्षेत्र हो। जिल्लाको पछिल्लो अबस्थाका बारेमा पार्टीका बरिष्ठ नेता माधव नेपाल तथा उपाध्यक्ष बामदेब गौतमलाई जानकारी गराए पनि अब फेरबदलको कुनै गुन्जायस छैन भन्ने जबाफ आएको केन्द्रीय सदस्य सुनारले बताए। कमजोर क्षेत्रमा महिलाको ३३ प्रतिशत कोटा पुर्‍याउने नाममा कार्यकर्त्ााको चर्काे असन्तुष्टी हुदाँ हुदै एमालेले बिजया धिताललाई टिकट दिएर महिला प्रतिको पार्टीको सक्कली चरित्र देखाएको छ। टिकट पाएकी बिजया धितालले आफू क्षेत्र नं ३ वाट लड्न इच्छुक नभए पनि पार्टीले टिकट दिएका कारण चुनाब लडनु पर्ने अबस्था आएको बताएकी छिन।
त्रिभुवन विश्वविद्यालयले चिकित्साशास्त्र अध्ययन संस्थानले नवनियुक्त डिन डा.शशी शर्माले राजीनामा दिने औपचारिक जानकारी मन्त्रिपरिषदलाई दिएको छ । मन्त्रिपरिषद अध्यक्ष एवं त्रिभुवन विश्वविद्यालयका कुलपति खिलराज रेग्मीले चिकित्साशास्त्र अध्ययन संस्थानको डिनमा डा.शशी शर्माको नियुक्ति निस्क्रिय बनाएर त्यसको जानकारी आफूलाई २४ घन्टाभित्र दिन दिएको समय सिमाभित्रै त्रिविका रेक्टर गुणनिधी न्यौपानेले त्रिविका सहकुलपतिसमेत रहेका शिक्षामन्त्री माधव पौडेललाई डा.शर्माको राजीनामा बारे फोनमार्फत जानकारी गराइसकेको बताएको छ। रेक्टरले शिक्षामन्त्रीलाई दिएको जानकारीबारे स्रोतले सेतोपाटीलाई भन्यो, ‘ यसअघिको निर्देशन बमोजिम नै डिन शर्माको राजीनामा हुँदैछ ।’ यसअघि नै नवनियुक्त डिन डा.शर्माले आफूले राजीनामा दिनेबारे त्रिवि पदाधिकारीलाई जानकारी गराएका थिए । त्रिवि शिक्षण अस्पतालका प्राध्यापक डा.केसी डिनमा शर्माको नियुक्तिलगायतका विषयको माग राखेर १२ दिनदेखि अनसनमा बसेका छन्। उनको जीवन रक्षाको माग गर्दै शिक्षण अस्पतालका सय भन्दा बढी डाक्टरहरुले सामूहिक राजिनामा दिएर आन्दोलन चर्काएका छन् ।
काँग्रेसका बरिष्ठ नेता शेरवहादुर देउवा संसदीय दलको नेताका लागि भएको निर्वाचनमा आफूलाई हराउन राष्ट्रपति रामवरण यादवले लबिङ गरेको भन्दै रुष्ट भएका छन् । देउवा पक्षीय नेताहरुले तटस्थ बस्नुपर्ने मर्यादित पदमा बहाल रहँदा पनि राष्ट्रपतिले पार्टीभित्र एउटा उम्मेदवारका पक्षमा लागी भोट मागेर मर्यादा नाघेको आरोप लगाएको खबर आजको अन्नपूर्ण पोष्टमा खबर छापिएको छ। देउवा पक्षीय नेताहरुको सोमवार बसेको चुनाव समीक्षा बैठकले राष्ट्रपतिले धनुषा, महोत्तरी, सिराहालगायत तराईका सभासदलाई शीतलनिवासमै बोलाएर सुशील कोइरालालाई भोट हाल्न दबाब दिएको निष्कर्ष पिनकालेको छ । ’राष्ट्रपति संविधानअनुसार बस्नु पर्ने हो, समीषा बैठकमा सहभागी एक नेताले भने,’उहाँले तीन बर्ष अघि भएको पार्टीको १२ औँ महाधिवेशनमा पनि एउटा पक्षलाई जिताउन दबाब दिनुभयो । उहाँले अहिले संसदीय दलको नेताको निर्वाचनमा पनि हामीलाई हराउन लाग्नुभयो । यो राष्ट्रपतिको मर्यादाविपरीत काम हो ।’ नेता चयनका लागि मिति तोकेदेखि नै राष्ट्रपतिले मेधसवाट प्रतिनिधित्व गरेका सभासदलाई बोलाएर कोइरालालाई भोट हाल्न दबाब दिएको विवरणसहितको सूची बैठकमा पेस गरिएको थियो । देउवालाई भाट हाल्ने निर्णयमा पुगेका तराईका सभासद संगीता मण्डल, मुक्ता यादव, रामअयोध्याप्रसाद यादव, रश्मी ठाकुरलगायतलाई राष्ट्रपतिले शीतल निवास बोलाएर कोइरालालाई भोट हाल्न दबाद दिएको ठहर बैठकले गरेको छ ।
एमाले केन्द्रीय समिति बैठकमा माधवकुमार नेपालले अध्यक्षलाई संसदीय दलको नेता बनाउने प्रचलनअनुसार झलनाथ खनालको नाम प्रस्ताव गरे पनि केपी ओलीले आफू पनि संसदीय दलको आकांक्षी भएको भन्दै अध्यक्षको नाम अस्वीकार गरेका छन्। संसदीय दलको नेता बन्ने आकांक्षा ओलीले राखेपछि वामदेव गौतमले उनको समर्थन गरेका छन्। एघार बजे सुरु हुने भनिएको एमाले केन्द्रीय समिति अढाइ बजे सुरु भएकामा सहमतिको गुञ्जायस नदेखिएपछि केहीबेरलाई स्थगन भएको छ। अब एमाले संसदीय दलको नेताका लागि निर्वाचनमै जाने अवस्थामा पुगेको छ। एमाले निर्वाचन आयोगका प्रमुख सोमनाथ प्यासीले परिस्थितिअनुसार चुनाव पनि हुनसक्ने जानकारी दिएका छन्। एमाले केन्द्रीय समिति संसदीय दलको नेतामा एकभन्दा बढी आंकाक्षी देखिएपछि यसको छिनोफानो गर्न नेकपा एमालेको केन्द्रीय समिति बैठक सोकमबार दिउँसो पार्टी मुख्यालय बल्खुमा बसिरहेको हो।
संविधानसभालाई पूर्णता दिन २६ जना सभासद्को मनोनयन गर्नेबारे सरकारमा सहभागी दुई दलहरु नेपाली कांग्रेस र एमाले अहिले प्रधानमन्त्री कार्यालयमा बैठक बसिरहेका छन्। २६ जना सभासद्को मनोनयन नभई संविधानसभाले पूर्णता नपाउने भएकाले सभामुखले पनि यो विषय चाँडै सल्टाउन कांग्रेस र एमालेको शीर्ष नेतृत्वलाई आग्रह गर्दै आएका छन्। अघिल्लो संविधानसभा निर्वाचनपछि सरकारले मनोनयन गर्ने २६ जना सभासद्बारे दलहरुबीच अन्योल थियो। अघिल्लो संविधानसभामा सबैभन्दा ठूलो दलको स्थान हासिल गरेको एमाओवादीले प्रत्यक्षमा २ सय ४० मध्ये १ सय २० सिट हासिल गरेकाले प्रत्यक्षको परिणामका आधारमा २६ सिटमा स्थान बाँडफाँट गरिनुपर्ने जिकिर गरेको थियो। तर, प्रत्यक्षमा ३७ सिटमा समेटिएको कांग्रेस र ३३ सिटमात्र जितेको एमालेले एमाओवादी प्रस्ताव नमानेपछि संविधानसभामा पाएको कुल सिटसंख्याका आधारमा मनोनीत सभासद्को संख्या पाउने सहमति भएको थियो। अघिल्लैपटकको सहमतिले यसपटक पनि निरन्तरता पाए संविधानसभामा पाएको कुल सिट संख्याको आधारमा नेपाली कांग्रेसले सबैभन्दा बढी ९ सिट पाउनेछ भने एमालेले ८ सिट पाउनेछ। त्यस्तै एमाओवादीले ४ सिट पाउनेछ। चौथो शक्तिका रुपमा उदाएको राप्रपा नेपालले २ सिट, फोरम लोकतान्त्रिकले १ सिट, राप्रपाले १ सिट र फोरम नेपालले १ सिट पाउनेछन्।
भारतीय संविधानले कुनै पनि राजनीतिक दललाई चुनावमा जानुअघि सबैभन्दा पहिले धर्मनिरपेक्षताप्रति प्रतिवद्ध हुनैपर्ने अनिवार्य प्रावधान राखेको छ। तैपनि चुनावी प्रचार प्रसारका क्रममा धार्मिक र साम्प्रदायिक मुद्दाहरुले त्यहाँ जहिले पनि असाध्यै महत्व पाउँछन्। यो क्रमले खास गरेर १९९० देखि तीव्रता पाएको देखिन्छ, जतिबेला ४ सय २६ वर्ष पुरानो बाबरी मस्जिद रहेकै ठाउँ राम जन्मभूमि रहेको दाबी गर्दै भारतीय जनता पार्टी (भाजपा)ले त्यसै स्थानमा मन्दिर बनाउन सुरु गर्‍यो। मन्दिर बनाउने अभियानकै क्रममा जब १९९२ को डिसेम्बर ६ तारिखका दिन मस्जिद भत्काइयो, हिन्दुस्तानको राजनीतिमा त्यसै विन्दुबाट पहिले कहिल्यै यतिबिघ्न नदेखिएको साम्प्रदायिक विभाजनको घेरा कोरिन पुग्यो। त्यसयता भारतीय राष्ट्रिय कांग्रेस र कम्युनिष्ट दलहरुले भाजपालाई ‘हिन्दू साम्प्रदायिक’को बिल्ला लगाइदिए। यसैगरी बिबिसीलगायत पश्चिमा मिडियाले उसलाई ‘हिन्दू राष्ट्रवादी पार्टी’का रुपमा चित्रण गर्दै आएको छ। अर्कोतर्फ त्यसै मोडपछिका चुनावमा अटलविहारी बाजपेयीको नेतृत्वका साथ भाजपाले १९९६, १९९८ र १९९९ गरेर तीनैपटक सबैभन्दा ठूलो दलको मान्यतामा आफूलाई उभ्याउन सफल भयो। पहिलोपटक १३ दिने, दोस्रोपटक १३ महिने र तेस्रोटक पूरै पाँच वर्ष निर्विघ्न केन्द्र सरकार हाँक्नेगरी। यसपाला पनि गुजरातका मुख्यमन्त्री नरेन्द्र मोदी नेतृत्वको भाजपा ५ सय ४५ सदस्यीय लोकसभामा बहुमत नजिक रहेको आँकलन गर्दै चुनावअघिका विश्लेषणहरु बाहिर आइरहेका छन्। नौ चरणमा सम्पन्न हुने चुनाव सोमबारदेखि थालनी पनि भइसक्दा माथिको अवस्थाले भारतीय राजनीतिमा फेरि एकपटक प्रतिद्वन्द्वी दलका बीच मुख्य अस्त्रका रुपमा साम्प्रदायिक र धार्मिक मुद्दा नै अगाडि बढ्न पुगेको स्पष्ट देखिन्छ। ‘यस्तोमा धर्मनिरपेक्षता चाहने मत संगठित रुपले खस्नु जरुरी छ,’ भारतीय राष्ट्रिय कांग्रेसकी अध्यक्ष सोनिया गान्धीले गत साता दिल्लीस्थित जामा मस्जिदका शाही इमाम (प्रमुख) सँगको भेटघाटमा भनेकी छिन्। शाही इमाम भारतभर छरिएर रहेका मुस्लिमहरुको संगठित समर्थन आर्जन गर्ने व्यक्तित्व मानिन्छन्। तर, यहाँनिर आएर यो प्रयास आत्मघाती साबित हुने देखिन्छ। खासगरी कांग्रेसमा साम्प्रदायिकता बहुसंख्यक हिन्दू र धर्मनिरपेक्षता अल्पसंख्यकहरुको मौलिक चरित्र भएको मान्यता विद्यमान छ। भारतका प्रायः सबैजसो ‘समुदाय’मा आफूभित्रै कुनै न कुनै रुपमा ‘साम्प्रदायिकता’ र धर्मनिरपेक्षता रहेको तथ्यलाई यो अवधारणाले अस्वीकार गर्छ। यस्तो अवस्थामा अल्पसंख्यकहरुलाई मात्र धर्मनिरपेक्षताका प्रतीक शक्तिका रुपमा प्रस्तुत गर्दा सोनिया गान्धीले तटस्थ रहेका बहुसंख्यक हिन्दूहरुको समर्थनको सम्भावना गुमाउने परिस्थिति सिर्जना गरेको पनि देखिन्छ। त्यसो भएमा मोदीको पक्षमा लहरसमेत बन्नसक्छ। कांग्रेस आफैले पनि यसअघि भोगेकै अनुभव हो, मुसलमानहरुले १९९२ यता सधैँ उसको पक्षमा संगठित रुपमा मतदान गरेका छैनन्। बरु धर्मनिरपेक्षताकै पक्षमा उभिएका क्षेत्रीय हैसियतका राजनीतिक दलहरुले त्यस्तो भोट हासिल गर्न थालेका छन्। जस्तो कि, विहारमा लालुप्रसाद यादव नेतृत्वको राष्ट्रिय जनता पार्टी, उत्तर प्रदेशमा मुलायम सिंह नेतृत्वको समाजवादी पार्टी र मायावतीको बहुजन समाजवादी पार्टीले त्यस्ता भोटहरु बटुल्दै आएका छन्। भारतका मुख्य राज्यहरु विहार, उत्तर प्रदेश, मध्य प्रदेश, राजस्थान, हरियाणा, गुजरात, महाराष्ट्र, आसाम, पश्चिम बंगाल, उडिसा, आन्ध्र प्रदेश, तमिलनाडु र केरला जस्ता राज्यहरुमा उल्लेख्य उपस्थिति राख्ने मुसलमान भोट सम्पूर्ण भारतको जनसंख्या र ८१ करोडभन्दा बढी मतदाताहरुको १४ प्रतिशत छ। सबैभन्दा बढी ८० लोकसभा क्षेत्र रहेको उत्तर प्रदेशमा मुसलमान मतदाता १८ प्रतिशत छन्। तथ्यांकहरुका अनुसार उनीहरुले एकमुष्ट हालिदिने मतले उत्तर प्रदेशको पश्चिमी भेगका २७ मध्ये २१ वटा क्षेत्रमा निर्णायक प्रभाव पारिदिन सक्छ। गत सेप्टेम्बरमा मात्रै पश्चिम उत्तर प्रदेशको मुजफ्फनगरमा पटक पटक भड्केको साम्प्रदायिक दंगामा संख्या र राजनीतिका हिसाबले वर्चस्व राख्दै आएका जाट र मुसलमानहरुले ज्यान गुमाएका थिए । ४० जनाको ज्यान गएको उक्त दंगापछि दुई समूहबीच उत्पन्न तीक्तताले पारम्परिक राजनीतिक समीकरण र सद्भाव बिटुलिएको छ। भारतीय जनता पार्टीका लागि यो परिस्थिति अवसरमा रुपमा देखा परेको छ। उता विगत केही समयदेखि मुसलमानहरुको समर्थन हासिल गर्दै आएका मुलायम सिंह यादव पूर्वी उत्तर प्रदेशमा यादव, पिछडा र मुसलमान समीकरण दरिलो बनाउन नयाँ प्रयासमा जुटेका छन्। उनले आफ्नो गृहक्षेत्र मैनपुरीसँगै करिब ४० प्रतिशत मुसलमान रहेको आजमगढबाट पनि आफूलाई प्रत्याशी बनाएका छन् । जहाँसम्म मोदीको सवाल छ, उनी साम्प्रदायिकताको मुद्दालाई रणनीतिक रुपमै भए पनि इतिहासमा सीमित गर्न चाहन्छन्। सोमबार जारी गरिएको चुनाव घोषणापत्रमा विकासलाई प्राथमिकता दिँदै अयोध्यामा राममन्दिर निर्माण तथा हिन्दूत्वलाई खालि उल्लेखमात्र गरिएको छ। सन् २००२ मा रेलमा आगो लगाएर हिन्दू यात्रीहरुको हत्या भएपछि गुजरातमा भड्केको साम्प्रदायिक दंगा तथा प्रतिशोधमा करिब २ हजार मुसलमानहरुको ज्यान गएको घटनाले मोदीबिरुद्ध देशभित्र र बाहिर आलोचकहरुको संख्या बढाएको छ। अद्यापि त्यो उनका बिरुद्ध चुनावी मुद्दा बन्दै आएको छ। ‘मुसलमान विरुद्ध घृणा फैलाएको’ आरोप खेपेका उनले तिमध्ये कतिपयबाट ‘तानाशाही’को उपमा समेत पाउदै आएका छन् । चतुरताका साथ यसपाला उनी विकासको मुद्दालाई बढी उचालिरहेका छन् । ‘आक्रामक हुनु नै कुशल प्रतिरक्षा हो’ भन्ने नीतिलाई आत्मसात गर्दै उनले काँग्रेसका नेताहरु सोनिया गान्धी र राहुल गान्धीलाई तारो बनाएका छन् । बारंबार छोरालाई ‘शाहजादे’ र आमालाई ‘माताजी’ को उपमा दिँदै । छोटकरीमा भन्दा यो लडाइँमा एउटाले अर्कोलाई वंशवाद र सम्प्रदायवादको शक्तिका रुपमा चित्रित गर्दै चुनावी राजनीतिलाई त्यो रुपमा ध्रुवीकृत गर्ने प्रयास गरेका छन्। यसभन्दा अघि कहिल्यै नदेखिएको मात्रामा एकका विरुद्ध अर्कोको असहिष्णुता स्पष्ट रुपले प्रकट भइरहेका छन् । चुनावी प्रतिस्पर्धा यतिबेला मोटामोटी तीन ध्रुवीय लडाइमा देखापरिरहेको छ। एकातिर भाजपाको नेतृत्व (मोदीले नेतृत्व सम्हालेको) नेसनल डेमोक्रेटिक एलायन्स, काँग्रेस नेतृत्व (सोनिया गान्धीले नेतृत्व सम्हालेको) युनाइटेड प्रोगेसिभ एलायन्सका साथै अलिक बेग्लै धार तर अस्पष्ट संरचना र थुप्रै आन्तरिक विरोधाभाससहितको तेस्रो फ्रन्ट जसमा अहिलेसम्म सिपिएम, सिपिआई, समाजवादी पार्टी, बहुजन समाज पार्टी र नीतिशकुमारको जनता दल युनाइटेडलगायत सहभागी छन्। भ्रष्टाचार विरोधी अभियानलाई राजनीतिक दलमा रुपान्तरित गर्दै पाँच महिनाअघि भएको दिल्ली विधानसभा निर्वाचनमा चमत्कार देखाउन सफल आम आदमी पार्टी भने तीनवटै मोर्चासँग भिडिरहेको छ। तर, निर्वाचन नियालिरहेका विश्लेषकहरुले उसको पक्षमा यसपल्ट कुनै लहर या उत्साहपूर्ण समर्थन नरहेको घोषणा गरिसकेका छन्। यो दलले धेरै स्थानमा उम्मेदवारी दिएको छ। ्यसका प्रमुख अरविन्द केजरीवाल यो चुनावमा नरेन्द्र मोदीका विरुद्ध बनारसबाट उम्मेदवार बनेका छन्। पाँच महिनाअघिको दिल्ली विधानसभा चुनावमा उनले मुख्यमन्त्री शिला दीक्षितलाई हराएका थिए। मोदीका प्रतिष्पर्धीहरुसमेत उनी प्रधानमन्त्री बन्ने सम्भावनालाई विस्तारै स्वीकार्न थालेका छन् र व्यापक वृतमा उनको आगमनले कस्ता वैदेशिक, सुरक्षात्मक र आर्थिक नीतिहरु बन्लान्, कार्यान्वयन होलान्, त्यसमा समेत विविध अनुमान हुन थालेका छन्। उनी प्रधानमन्त्री भएर आएपछि भारतको छिमेकी राष्ट्रप्रतिको नीतिमा पनि प्रभाव पर्ने अनुमानहरु हुन थालेका छन्। यद्यपि अहिल्यै यो कुराको अनुमान गरिहाल्नु धेरै नै चाँडो होला, तर अमेरिकी राजदूत नेन्सी पावेलले भर्खरै दिएको राजीनामाले अमेरिका मोदीसँगको सम्वन्ध सुधारको बाटो सहज बनाउन लागेको आभाष दिन्छ। मुसलमान विरोधी दंगापछि लगातार भिसा नदिएर अमेरिकाले मोदीलाई अछुतको व्यवहार गरेको थियो र पावेलको राजिनामाले त्यो दोष उनको टाउकोमा मात्र हाली अमेरिका मोदीसँग मित्रताको हात बढाउन तयार रहेको संकेत दिएको छ। त्यसैगरि भर्खरै ‘इकोनोमिस्ट’ म्यागाजिनले आफ्नो सम्पादकीयमा मोदीलाई प्रधानमन्त्रीका रुपमा स्वीकारिनु हुँदैन भन्ने धारणा प्रस्तुत गरेको थियो । त्यसले मोदीपक्षीय जमातलाई मात्र होइन, भारतीय स्वाभिमान र स्वायत्ततामा समेत धक्का पुगेको तर्क धर्म निरपेक्षवादी शक्तिहरुले समेत गर्न थालेका छन्।
वैदेशिक रोजगारीमा जाने नेपाली कामदारलाई अभिमुखिकरण तालिम नदिई प्रमाणपत्रमात्रै बेच्ने ९ अभिमुखिकरण संस्थालाई सरकारले ३ महिनासम्मका लागि निलम्बन गरेको छ । विदेश जाने कामदारले श्रम गन्तव्य मुलुकको भाषा, धर्म, संस्कृति, हावापानी, ट्राफिक नियम आदिवारे अनिवार्य रुपमा तालिम लिनुपर्छ । तर, अभिमुखिकरण संस्थाले भने तालिम नभई शुल्क लिएर प्रमाणपत्र बेच्दै आएका खबर आजको कारोबारा छापिएको छ। वैदेशिक रोजगार विभागका अनुसार प्रमाणपत्र बेच्ने आरएम इन्टरनेसनल ३ महिनासम्मका लागि निलम्बनमा परेको छ । आरएमले ५० प्रशिक्षार्थी भर्ना भएको विवरण विभागमा पठाएकोमा विभागको अनुगमनमा कक्षाकोठा बन्द भेटिएपछि कारबाहीमा परेको हो । निलम्बनमा परेको संस्थाले नियमित काम गरेको पाइए थप कारबाही हुनुका साथै यस अवधिका प्रमाणपत्रलाई पनि मान्यता नदिइने विभागले जनाएको छ । १ महिनाको निलम्बनमा पर्नेमा लुम्बिनी मल्टिपल, रजनिम कन्सल्टेन्ट, लेन्ट ओरियन्टेसन र काष्टमाण्डप ट्रेनिङ सेन्टर छन् । त्यस्तै १५ दिन निलम्बन हुनेमा एमएस ट्रेनिङ सेन्टर, संगम म्यानजमेन्ट, बिग करिण एसोसिएट्स र चेतना ओरियन्टेसन छन् । अभिमुखिकरण दिने संस्थाले पयाप्त तालिम नदिँदा कामदार अलपत्र हुने, सडक दुर्घटना हुने तथा सुतकै बेला मृत्यु हुनेजस्ता समस्या देखिने गरेका छन् ।
नेपाली नाटकले विश्व रंगमञ्च खोजिरहेको चर्चा गर्दै बोस्टनमा “सर्जकसँग एक साँझ” कार्यक्रम सम्पन्न भएको छ । सिर्जना उत्सव, बोस्टनले मंगलबार समर्भिलमा आयोजना गरेको कार्यक्रममा नेपालबाट आएका नाटककार अशेष मल्लले अमेरिकालगायत विश्वका विभिन्न मुलकमा नेपाली नाटक मन्चन गर्न सकिने सम्भावना रहेको बताए । उनले नेपाली रंगमञ्चले पार गरेको कहालीलाग्दो बिगतको स्मरण गर्दै यतिखेर यस क्षेत्रका साधकहरूको इमान्दारिताका कारण रंगमंचले ठूलो फड्को मार्न सफल भएको बताए। उनले नेपाली नाटक बिदेशी नाटकभन्दा कुनै पनि कुराले कमजोर नरहेको बताउँदै बिदेशमा बस्ने सर्जकलाई नाटकमा कलम चलाउन आग्रह पनि गरेका थिए । कार्यक्रममा डा. सावित्री मल्ल कक्षपतिले विदेशमा बसेर कलम चलाउदै आएका स्रष्टाको लेखनको प्रशंसा गर्दै उनीहरूले नेपाली माटोकै सुभाष लेख्नु गौरवको कुरा रहेको बताइन् । यसैगरि टेक्सासको ह्युसटनमा रहेर लामो समयदेखि नेपाली साहित्यका विविध विधामा कलम चलाउदै आएकी गंगा लिगलले बिदेशमा साधनारत लेखकको खोजि गर्न समालोचकहरूले त्यति तत्परता नदेखाएको बताउदै नेपाली भाषा र साहित्यमा लागेका सर्जकलाई खोजि गर्न ढिलो गर्न नहुने बताए । अमेरिकाको नर्थ क्यारोलिनामा बसेर साधनारत “अर्की आइमाई” उपन्यासको चर्चाले पाठकमाझ लोकप्रिय बनेकी नीलम कार्की निहारिकाले बिदेशी भूमिमा नेपाली भाषा र साहित्यमा लागेका सर्जकको भाषा प्रतिको माया अबर्णनिया रहेको बताइन । कार्यक्रममा नेपाली नाटक र रंगमंचमा सक्रिय चर्चित सर्जक कृष्ण शाह यात्रीले भाषा र साहित्यलाई भौगोलिक सीमानाले छेक्न न सक्ने बताउदै बिदेशमा बसेर बाल साहित्यका क्षेत्रमा कलम चलाउने स्रष्टाको बर्षमा एउटा पुस्तक आफ्नो प्रकाशन गृहबाट प्रकाशन गर्ने सोच बनाएको बताए । कार्यक्रममा साहित्यकार मल्ल, लिगल, डा. कक्षपति , यात्री तथा नीहारिकालाई पश्मिनाको सल ओढाएर सम्मान गर्दै रात्रिभोजको आयोजना पनि गरिएको थियो/ साहित्यकार दिनेश राजभण्डारीको सभापतित्वमा सम्पन्न समारोहमा डा. शिव गौतम, भारती गौतम, गोवर्धन पूजा, महेश्वर पन्त, दीपा राई पुन, सुरेश वाग्ले, ममता कर्माचार्य, रोशनी खनाल, बिभिषन कुंवरलगायतले सिर्जना वाचन तथा मन्तव्य व्यक्त गरेका थिए।
चर्को लोडसेडिङमा पनि सोलारबत्तीका कारण रातभर झलमल्ल दरबारमार्ग सफा र व्यवस्थित पनि देखिन थालेको थियो। रात अबेरसम्म खुल्न लागेको दरबारमार्गले विकसित देशका सहरको झझल्को दिन्थ्यो। साँझ पुग्नेहरु झलमल्ल दरबारमागैको फोटा समाजिक संजालमा पोस्ट गर्न थालेका थिए। पश्चिमा पर्यटकले पनि सरसफाइ र दुरुस्त पूर्वाधारमा आफ्नै देशभन्दा कमी महसुस नगनुपर्ने खालको बन्दै थियो। केही दिनअघि साँझ त्यहाँ फुटपाथमा टहल्दै गर्दा महानगरका कार्यकारी प्रमुख लक्ष्मण अर्याल भेटिए। फुटपाथ र सडकबीचमा अब ल्याम्प बल्छ उनी भन्दै थिए आवजजावतमा अप्ठेरो नहुने गरी बस्ने मेचहरु हुन्छन्। अब युवा प्रेमी प्रेमिकादेखि पाका जोडीसम्मलाई ठाँउ चाहियो नि उनीसँगै रहेका महानगरका कर्मचारी जिस्किए। दरबारमार्ग झलमल्ल सफा र व्यवस्थित हुदाँ महानगरको खर्च होइन उल्टै वार्षिक २७ लाख रुपैयाँ आम्दानी हुन्थ्यो। ग्लोवोर्डमा बिज्ञापन गरेबापत वार्षिक ७ लाख रुपैयाँ दरबारमार्ग विकास बोर्डले महानगरलाई कर तिर्नुपरर्थ्यो। सोलार उर्जा मात्र खपत हुदाँ उक्त क्षेत्रको सडक बत्तीका लागि महानगरले तिर्नुपर्ने बिल बच्थ्यो। दरबारमार्गको फेरिएको रुपले उत्साही अर्याल तत्काल न्युरोड गेटदेखि बसन्तपुर दरबारसम्म यही मोडल विस्तार गर्ने योजना सुनाइरहेका थिए। यस्तै लाजिम्पाटदेखि महाराजगंजसम्म झलमल्ल पार्न सकिने छोटो कुराकानी सुनाउन भ्याएका थिए। शंखमूलदेखि पुरानो बानेश्वर यही मोडलमा विकास गर्न स्थानियबासीको प्रस्ताव आएको उनी सुनाँउदै थिए। तर दरबारमार्गको झिलिमिली दुई सातामै अन्धकारमा परिणत भयो । डिभिजन सडक कार्यलयले गौशाशाले विज्ञापन गरिएको ग्लोबोर्ड उठाएर लगिदिएसँगै। ०६३ सालमा गठन भएको बोर्डको सरसफाइ, ढलको स्ल्याव परिवर्तन, फुटपाथमा साइडबार राख्ने काम गरिरहेको थियो। सार्वजनिक निजी साझेदारीमा बत्तीबाल्न बोर्डको गठनसँगै ७ वर्षको अथक परिश्रम लागेको थियो। तर डिभिजन सडकले एकै झड्कामा सात वर्षको मिहिनेत सिध्यायो। आजको कान्तिपुर दैनिकमा खबर छ ।
रेखा थापाले राजेश हमाललाई 'असामाजिक' को संज्ञा दिएपछि उनीहरुबीच बोलचाल बन्द भएको लामो समय भएको छ। फिल्ममा पनि सँगै देखिएका छैनन्। रेखालाई कुनै पश्चाताप पनि छैन्। अहिले उनी जंगिदैं भन्छिन् 'सुटिङ सेटमा घमण्ड देखाउने व्यवहार हेर्दा उहाँ मलाई असामाजिक लाग्छ।' राजेशसँग मात्र होइन, दर्जन भन्दा बढी फिल्मकर्मीसँग रेखाको सुमधुर सम्बन्ध छैन्। हिजो जससँग नजिक थिइन्, आज उनीहरु परमशत्रु भएका छन्। आजको नेपाल राष्ट्रिय साप्ताहिकमा खबर छ। पूर्वपति छबिराज ओझादेखि नायक आर्यल सिग्देल र निर्देशक श्याम भट्टराईसम्म यो सूचीमा पर्छन्। पछिल्लो समय पूर्वपति छवि र दाई मान्दै आएका निर्दैशक श्यामसँगको झगडाका कारण उनी विवादमा फसेकी छिन्। तीनवर्षअघि सम्बन्धविच्छेद गर्नभन्दा अहिले छविसँगको लफडा उत्कर्षमा पुगेको छ। आफूले बनाएको फिल्म हिम्मतमा निखिल उप्रेतिले धेरै पारिश्रमिक मागेपछि उनको सम्बन्ध त्यतिबेला देखि नै निखिलसँग राम्रो छैन्। विराट भट्ट, आर्यन सिग्देल,यशकुमारसँग पनि रेखाको सुमधुर सम्बन्ध टुटेको छ। सफलताको क्रेडिट आफुलाई नदिएको भन्दै रेखाले विराज र आफुसँग भन्दा नम्रतासँग खेलेको फिल्मले प्रंशसा पाएपछि आर्यनसँग उनले निहुँ खोजिन। काली फिल्म मिलेर बनाउने यशकुमारसँग मौखिक सहमति गरेकी रेखाले सुटुक्क बनाएपछि आजकाल यशकुमार पनि रेखासँग बोल्दैनन्। ए फर अमेरिका नामक फिल्मबाट नम्रता श्रेष्ठलाई हटाएपछि उनीहरुबीचको समन्ध पनि पानी बाराबारको स्थितिमा छ। फिल्म यस्तै रहेछ जिन्दगानीमा आफूले भन्दा अरुणिमा लम्सालले राम्रो भूमिका पाएको भन्दै उनले झगडा गरिन्। प्रचण्डपुत्र प्रकाशलाई बेला न कुवेला फोन गरेर हैरान बनाएपछि प्रकाशले रेखाको नम्बर नै ब्ल्याक लिष्टमा राखेका छन्। चलचित्र विकास बोर्डको अध्यक्ष बन्नबाट चेतन सापकोटाले भाँडेको आरोप लगाएपछि उनीहरुबीच पनि राम्रो सम्बन्ध छैन्।
आगामी ४ मंसिरमा हुने संविधानसभा निर्वाचनको पर्यवेक्षण गर्ने विदेशी संघ/संस्था तथा व्यक्तिले अनिवार्य श्रम स्वीकृति लिनुपर्ने भएको छ । निर्वाचन पर्यवेक्षणका लागि विदेशी संघ/संस्थाले निर्वाचन आयोगबाट स्वीकृति लिएलगत्तै श्रम विभागले श्रम स्वीकृति अनिवार्य लिनैपर्ने व्यवस्था गरेको आजको राजधानीमा खबर छ । निर्वाचनमा पर्यवेक्षण गर्न आउने गैरनेपाली नागरिकले श्रम स्वीकृति नलिएमा स्थलगत रूपमै कारबाही गर्ने व्यवस्थासमेत गरिएको छ । श्रम विभागले निर्वाचनमा पर्यवेक्षकको रूपमा कामकाज गर्न कूटनीतिक हैसियतविनाका हजारौं गैरनेपाली आउने भएकाले उनीहरूलाई अनिवार्य श्रम स्वीकृति लिनुपर्ने व्यवस्था कडाइका साथ लागू गरिएको प्रस्ट पारेको छ । गैरनेपालीलाई अनिवार्य श्रम स्वीकृति लिनुपर्ने प्रावधान लागू गर्न विभागले आइतबार सम्बन्धित निकायमा पत्राचारसमेत गरेको छ । विभागका महानिर्देशक कृष्णहरि पुस्करका अनुसार अध्यागमन विभाग, परराष्ट्र मन्त्रालयको कन्सुलर शाखा र निर्वाचन आयोगलाई पत्र पठाएको हो । सो पत्रको बोधार्थ अख्तियार दुरुपयोग अनुसन्धान आयोगलाई समेत दिइएको छ । कूटनीतिक हैसियतभन्दा बाहिरका हजारौं गैरनेपाली निर्वाचन प्रयोजनका लागि आउने र उनीहरू विनाअनुमति बस्ने भएकाले अनिवार्य श्रम स्वीकृति लिएर मात्र काम गर्न/गराउन सम्बन्धित निकायलाई पत्राचार गरिएको महानिर्देशक पुस्करले जानकारी दिए । ‘संविधानसभा निर्वाचनमा पर्यवेक्षकको रूपमा आउने गैरनेपालीलाई अध्यागमनले टुरिस्ट भिसा जारी गर्ने गर्छ,’ महानिर्देशक पुस्करले राजधानीसँग भने, ‘गैरनेपालीले श्रम स्वीकृति नलिई कुनै पनि काम गर्न पाउ“दैनन्, निर्वाचन पर्यवेक्षणकै लागि आएको भए पनि सात दिनभित्र अनिवार्य स्वीकृति लिनुपर्छ ।’ निर्वाचनका लागि आए पनि त्यस्ता गैरनेपाली अन्य काममा समेत संलग्न हुने भएकाले तिनको व्यवस्थापनका लागि यस्तो व्यवस्था गरिएको उनको भनाइ छ । विभागबाट अनुमति नलिई निर्वाचन क्षेत्रमा काममा खटिएको भेटिएमा स्थलगत कारबाही हुने पनि विभागले जनाएको छ । ‘हामीले अध्यागमन, परराष्ट्र मन्त्रालयको कन्सुलर शाखा र निर्वाचन आयोगलाई समेत गैरनेपालीलाई छोटो समयको प्रवेशाज्ञा जारी गर्न र सात दिनभित्र अनिवार्य श्रम स्वीकृतिका लागि पठाउन पत्राचार गरेका छौं,’ महानिर्देशक पुस्करले भने, ‘नियमानुसार आएमा दुई घन्टामै श्रम स्वीकृति प्रदान गरिनेछ, तर अटेर गरेमा स्थलगत अनुगमन गरी कानुनबमोजिम कारबाही गर्छौं ।’ गैरनेपालीलाई श्रम स्वीकृति नलिई काममा लगाएको पाइएमा निर्वाचन आयोगलाई समेत कानुनबमोजिम कारबाही हुने उनले बताए । निर्वाचन प्रयोजनकै लागि भनेर गैरनेपाली नागरिक नेपाल आए पनि सुरक्षाको दृष्टिले समेत उनीहरूलाई श्रम स्वीकृति अनिवार्य गर्नुपर्ने अवस्था रहेको उनको भनाइ छ । विभागले विगतमा पनि निर्वाचन पर्यवेक्षकको रूपमा आएका गैरनेपालीहरू कानुनविपरीत काम गरिरहेको भन्दै यसपटक कानुन कार्यान्वयनमा सघाउन अख्तियार दुरुपयोग अनुसन्धान आयोगलाई समेत आग्रह गरेको छ । ‘गैरनेपाली नागरिक तथा अन्तर्राष्ट्रिय साझेदारको गैरकानुनी प्रभाव तथा दबाबमा परी प्रचलित कानुनबमोजिम श्रम स्वीकृति नलिइकन कामकाज गर्दै/गराउँदै आएकोमा सम्भावित अनुचित कार्य हुनबाट रोकी कानुन कार्यान्वयनमा सकारात्मक सहयोग हुन अनुरोध छ,’ विभागले अख्तियारलाई लेखेको पत्रमा भनिएको छ । यस्तै, पर्यवेक्षक आउने मुलुकमा रहेका दूतावासमा समन्वय गर्न तथा कानुन कार्यान्वयनमा आवश्यक सहयोग गर्न पनि विभागले परराष्ट्र, श्रम तथा रोजगार मन्त्रालय र निर्वाचन आयोगलाई पत्राचार गरेको छ । साथै, त्रिभुवन अन्तर्राष्ट्रिय विमानस्थलमा पर्यवेक्षकको रूपमा आउने गैरनेपालीसँग आवश्यक समन्वय गर्न अध्यागमन विभागलाई आग्रह गरेको हो । यस पटक संविधानसभा निर्वाचनका लागि पर्यवेक्षकका रूपमा ५ देखि १० हजार गैरनेपाली नागरिक नेपाल आउने विभागको अनुमान छ । ती सबैले अनिवार्य श्रम स्वीकृति लिएमा १ करोड रुपैया“ राजस्व असुल हुने अनुमान गरिएको छ
भारतमा भएको दिल्ली विधानसभाको चुनावमार्फत आमआदमी पार्टीको उदयले नेपालमा पनि नयाँ शक्तिको आवश्यकता रहेको चर्चा उठान गर्न सहयोग पुर्या‍यो। खासगरी रवीन्द्र मिश्र, मुमाराम खनाल, बाबुराम भट्टराईले यस विषयको उठान गरेपश्चात नयाँ शक्तिको आवश्यकताको पक्ष र विपक्षमा धारणाहरु आइरहेका छन्। नयाँ शक्तिको आवश्यकता देख्ने पक्षले पुराना शक्तिबाट राष्ट्र समृद्धिको कार्यभार पूरा हुन कठिन भएकाले नयाँ शक्तिको आवश्यकता अपरिहार्य देखिरहेका छन्। पुरानै शक्तिको रुपान्तरणको पक्षमा रहनेहरुले पुरानै शक्तिको रुपान्तरणबाट राष्ट्र समृद्धिको कार्यभार पुरा हुन सक्नेमा जोड दिइरहेका छन्। राष्ट्रको समृद्धि साध्य हो, नयाँ वा पुरानो शक्ति साधन हो। तसर्थ नयाँ शक्तिको माध्यमबाट वा पुरानो शक्तिको रुपान्तरणको माध्यमबाट राष्ट्र समृद्धिको बहसको शुरुवात हुनु आफैमा सकारात्मक पक्ष हो। समृद्धि प्राप्तिको विश्वव्यापी अभ्यास हेर्दा आममनोविज्ञान समृद्धिको पक्षमा रहँदारहँदै पनि नेतृत्व दिने निर्णायक शक्ति नभएका कारणबाट राष्ट्रले समृद्धि प्राप्त गर्न नसकेको देखिन्छ। नयाँ वा पुरानो जुनसुकै शक्ति भए पनि विकास र समृद्धिका लागि शक्तिले काम गर्नैपर्छ तर यो भन्न सकिँदैन कि शक्ति नयाँ नै हुनु पर्छ वा पुरानोले नै गर्न सक्छ। नयाँ र पुरानो भन्ने आधार अहिलेसम्मका हाम्रा अनुभव र विश्वभरि भइरहेका शक्तिका विभिन्न परिक्षणको आधारमा भने अवश्य भन्न सकिन्छ। बिरालो रातो, सेतो, कालो जस्तो रङको भए पनि यसले मुसा मार्नुपर्छ। समृद्धिले परिणामलाई महत्व दिएको हुन्छ न कि प्रयासलाई। नेपालको सन्दर्भमा पनि परिणाम दिने शक्ति चाहिएको छ। चाहे त्यो नयाँ होस चाहे त्यो पुरानो होस्। तौल, बनावट, उचाइ, लम्बाइजस्ता शारिरीक बनोटलाई उपेक्षा गरी मानसिक रुपमा तुलना गर्ने हो भने प्राणीहरु मध्येको सर्वोत्कृष्ट मानव हो। मानवको सर्वोत्कृष्टताको सूचक उसको सफ्टवेयर अथवा उसको मानसिक चिन्तन हो। यसर्थ मानसिक चिन्तनको अगाडि तौल, बनावट, उचाइ र लम्बाइजस्ता पक्ष गौण हुन पुग्छन्। तौल, बनावट, उचाइ र लम्बाइजस्ता पक्ष शक्तिका लागि सम्भाव्य स्रोत हुन सक्छन् तर तिनको उचित प्रयोग भएन भने शक्तिको रुपमा आउनै सक्दैनन्। उदाहरणको लागि पानी शक्तिको सम्भाव्य स्रोत हो तर शक्ति नै होइन। पानीबाट बिजुली उत्पादन भएपश्चात, अथवा सिँचाइँमा प्रयोग भएपश्चातमात्र यसले शक्तिको रुप धारणा गर्छ। कुनै पनि राजनीतिक दलहरुको संगठनको आकार, प्रकार र त्यसका सदस्यभन्दा त्यो राजनीतिक दलले बोकेको चिन्तन, सिद्धान्त र त्यो सिद्धान्तलाई आत्मसात गर्ने नेतृत्व नै सबैभन्दा महत्वपूर्ण पक्ष हो। यही चिन्तन, सिद्धान्त र विचारले नै त्यो दलको संगठन र त्यसका सदस्यहरुलाई मार्गदर्शन गर्छ। जहाज भए पनि पाइलट भएन भने जहाज उड्न सक्दैन। २००३ सालमा स्थापना भएको दल हो। यो दलको (२०६२/६३ सालसम्म) मुख्य विचार राजासहितको प्रजातन्त्र थियो। २०६२÷६३ सालको परिवर्तन पश्चात गणतन्त्रमा पाइला टेकेको यो दलको मूल नेतृत्व र भोलिका केही दशकको नेतृृत्व पञ्चायती व्यवस्थाविरुद्ध जागरुक भएको नेतृत्व हो। यो नेतृत्वको सफ्टवेयर विकास र समृद्धिभन्दा बढी राजनीतिक अधिकारलाई महत्व दिने सफ्टवेयर बोकेको नेतृत्व हो। : वि.सं.२००६ सालमा स्थापना भएको यो दलको मुख्य विचार गणतन्त्रात्मक मुलुक हो। बन्दुकको नालबाट सत्ता स्थपना हुन्छ भन्ने प्राचीन मान्यतामा केही समय अभ्यस्त रही पछि मदन भण्डारीको वैचारिक सफ्टवेयर परिवर्तनका कारण निर्वाचनबाट सत्ता स्थापना गर्न सकिन्छ भन्ने मान्यता बोकेको र मुख्य गरी राजसंस्थासँग वैचारिक तथा व्यवहारिक टकरावबाट अगाडि बढेको दल हो। २०४७ सालको संविधानमा आलोचनात्मक समर्थन राख्दै २०६२/२०६३ सालमा गणतन्त्रको उपलब्धि मार्फत राजनीतिक क्रान्ति पूरा भएको हालै निष्कर्ष निकालेको दल हो। यसको नेतृत्व पनि राजनीतिक अधिकारलाई महत्व दिने सफ्टवेयर बोकेको नेतृत्व हो। वि.सं.२०५२ सालमा स्थापना भएको यो दलको मुख्य विचार गणतन्त्रात्मक मुलुक हो। बन्दुकको नालबाटै आफनो परिचय कायम गरेको र राजसंस्थाको विरुद्धमा जागरुक भएको दल हो यो। यसर्थ यसको नेतृत्व पनि राजनीतिक अधिकारलाई महत्व दिने सफ्टवेयर बोकेको नेतृत्व हो। सद्भावना पार्टी निकै लामो समयदेखि देशभित्रै हुने विभेदबारे आवाज उठाउँदै आएको दल हो। २०६२/२०६३ को परिवर्तन पश्चात मधेशलाई केन्द्रविन्दु बनाउँदै धेरै दल खुले, यी दलहरुको नेतृत्व पनि केही मात्रामा हिजो विभिन्न समय राजकीय सत्तामा पुगिसकेका व्यक्तिहरुको हातमै रह्यो भने केही मात्रामा नयाँ अनुहारले प्रवेश पाए। यी दलहरुको सफ्टवेयर आन्तरिक रुपमा विभेदको विषय हो भन्ने यी दलहरुको घोषणापत्रमा देखिन्छ। विकास र समृद्धिको अधिकारभन्दा बढी राजनीतिक अधिकारको सफ्टवेयर यी दलहरुले बोकेका छन्। निर्वाचन आयोगमा वैधानिक रुपमा दर्ता नरहेको यो दलको सफ्टवेयरले अझै पनि राजनीतिक विभेद छ भन्ने मान्यता बोकेको छ। यसर्थ विकास र समृद्धि यो दलको सफ्टवेयरभित्र परेको देखिँदैन। अन्य दलहरुको नाम पनि कुनै जातिगत कुनै क्षेत्रगत, कुनै भाषागत रुपमा निर्वाचन आयोगमा दर्ता रहेकाले उनीहरुको सफ्टवेयर पनि विकास र समृद्धिमा केन्द्रित भएको देखिँदैन। मूलत यो विषयको उठान बढी मात्रामा नेकपा एमालेका घनश्याम भुषालले गरेका छन्। नेपाली समाज पुँजीवादी चरणमा प्रवेश गरिसकेको र अबको कार्यदिशा पुँजीवादी दिशाअनुसार नै अगाडि बढ्नुपर्ने भन्ने उनको मान्यता एमालेमा लामो समयको वैचारिक छलफल पश्चात स्थापित भएको छ। अलमलिएको एमाओवादीः हेटौडा महाधिवेशनले नेपाली समाज पुँजीवादी चरणमा प्रवेश गरेकाले सोही अनुरुपको कार्यदिशा अगाडि बढाउने भने पनि पार्टीमा आन्तरिक नेतृत्वको होडबाजीले पार्टी विघटनको संघारमा रहेको भनी एमाओवादीका अध्यक्ष प्रचण्डले भनेकाले समेत यो शक्तिको अबको कार्यदिशाा के हुने भन्ने अन्योल छ। राजनीतिक अधिकारलाई प्रधान ठान्ने र अलमलिएको कार्यदिशाबाट अगाडि बढेका पुराना शक्तिले आत्मसात् गरेको सफ्टवेयरले पार्टीका सांगठनिक संरचना (हार्डवेयर) परिचालन गरी राष्ट्रलाई समृद्धिको दिशामा अघि बढाउन निकै चुनौती देखिएको छ। : घोषित अथवा अघोषित रुपमा माथिका दलहरुको दुश्मन शक्तिहरु (राजतन्त्रको समाप्ती पश्चात) नेकपा—माओवादीको एमाओवादी, एमाओवादीको कांग्रेस र एमाले, नेपाली कांग्रेसको एमाले, एमालेको नेपाली कांग्रेस, मधेश केन्द्रित दलको कांग्रेस र एमाले, जाति, भाषा र धर्मको आधारमा स्थापित दलको कांग्रेस र एमाले छन्। यी दलहरुले बोकेको चिन्तन, व्यवहार र दस्तावेजले यो देखाउँछ। केही समय अगाडिसम्म एमाओवादीले नेपाली कांग्रेसलाई प्रधान शत्रुको रुपमा पार्टीको औपचारिक दस्तावेजमा उल्लेख गरेको थियो। प्रतिनिधि दलहरुले बोकेका मूल्य मान्यतामा आमूल रुपान्तरण नआउँदासम्म यो देशको विकास र समृद्धिको चित्र कोरिन कठिन देखिन्छ। विकास र समृद्धिको प्रस्तावको आधारमा स्थापित नेतृत्व नभएसम्म विकास र समृद्धिको सफ्टवेयर कसरी निर्माण हुन सक्छ? एमाओवादीको राष्ट्रिय सम्मेलनमा पनि विकास र समृद्धिको नेतृत्वभन्दा बढी सांगठनिक नेतृत्वले महत्व पाएको छ। एमालेको महाधिवेशनको सन्दर्भमा पनि यही प्रवृति देखिएको छ। नेतृत्वले बोकेको विकास र समृद्धिको सिद्धान्तको जगमा नेतृत्व हुनुपर्ने हो भन्ने मान्यता युवा पुस्ताले समेत भन्ने आँट गरेको देखिएको छैन। भारतमा नरेन्द्र मोदीको चुनावी अभियान विकास र समृद्धिको अभियानको रुपमा चिनिएको छ। बिहारका मुख्यमन्त्री नितीशकुमारको परिचय विकास र समृद्धिले दिएको छ। बेरोजगार, अशिक्षा, गरिबीजस्ता विषयलाई प्रधान शत्रु बनाउनु पर्ने सफ्टवेयरको खाँचो छ जसले विकास र समृद्धिलाई आफनो प्रधान मित्र ठानोस् र सोही अनुरुपको सिद्धान्त अवलम्बन र सोही अनुसारको व्यवहार प्रर्दशन गरोस्। पुरानो शक्तिमा सफ्टवेयर रुपान्तरणको जबरजस्त आवश्यकता छ तर विज्ञानकै नियमले भन्छ, वस्तु जुन अवस्थामा छ, त्यो त्यही अवस्थामा रहन चाहन्छ। यस्तो अवस्थामा पुरानो सफ्टवेयरको आधारमा स्थापित नेतृत्वले विकास र समृद्धिको अहिलेको एक सुत्रीय माग पूरा गर्न वस्तुनिष्ठ रुपमा निकै कठिन देखिएको छ। राजनीतिक अधिकारको एकसुत्रीय मागलाई प्रतिनिधि दलहरुले गणतन्त्र प्राप्तिको अवस्थासम्म ल्याइपुर्या‍एको नासो ग्रहण गर्दै राजनीतिक अधिकारको रिलेदौडको एक आयाम सकिएकाले धन्यवादसहित नयाँ सफ्टवेयरका साथ विकास र समृद्धिको रिलेदौड सुरु गर्न ढिला भइसकेको छ। त्यसका लागि नयाँ शक्तिले बोक्ने चिन्तन समयसापेक्ष, विकास र समृद्धिको मार्गचित्रमा आधारित हुनुपर्छ। एक दलले अर्को दललाई शत्रु देख्ने, नेपालका पुँजीपतिको विरोध गर्ने तर लाखौं युवा पुँजीवादी मुलुकमा श्रम बेच्न बाध्य भएको तथ्यलाई आत्मसात नगर्ने चिन्तनमा सुधार आवश्यक देखिन्छ। विकास र समृद्धिको जगमा उभिएको सिद्धान्त आजको आवश्यकता हो, यही सिद्धान्तको आधारमा निर्माण हुने संगठन र व्यवहार भोलिको कार्यदिशा हुनुपर्छ। यसका लागि पुरानो शक्तिलाई आफनो सफ्टवेयर परिवर्तन गर्न, लागेको बानी छाड्न र बर्षौँको गुटवादी चिन्तन भत्काउन निकै गाह्रो देखिन्छ। सफ्टवेयर परिवर्तन भए संगठन निर्माण निकै सजिलो काम हुनेछ। नयाँ शक्तिलाई सफ्टवेयर र नेतृत्व निर्माण गर्न सजिलो देखिन्छ तर बर्षौँसम्म राजनीतिक अधिकारका लागि भर्या‍ङ बनी आफ्नो वंश विनाश गरेका नेपाली पत्याइहाल्न तयार छैनन्। यसर्थ संगठन निर्माण नयाँ शक्तिका लागि चुनौतीको विषय हो। राजनीतिक शक्ति सिद्धान्त र संगठनको जगमा उभिनुपर्छ। नयाँ शक्तिले यो जोखिम मोल्न तयार हुँदा जनता कसैका पेवा हुँदैनन्, राम्रो कामलाई ताली र नराम्रो कामलाइ गाली गर्न पाउनु जनताको अधिकार हो।
नेपाली संगीतकर्मी आभासले नेल्सन मण्डेलाको जेलजीवन र उनको स्वतन्त्रता आन्दोलनबारे गीत लेखेका थिए। मण्डेलाको जातिभेदविरुद्धको आन्दोलनमा ऐक्यवद्धता जनाउन करिब अढाइ दशकअघि यो गीत लेखेको संगीतकार, गायक तथा गीतकार आभासले बताए। मण्डेलाको बारेमा आभास आफैंले लेखेको यो गीतमा संगीत र स्वर पनि आभास आफैंले दिएका हुन्। 'मण्डेलाको स्वतन्त्रता आन्दोलनमा समर्थन जनाउन तथा उनको व्यक्तित्वबारे नेपाली स्रोताहरुलाई जानकारी दिन मैले यो गीत तयार पारेको हुँ,' आभासले भने। तस्विर साभार : न्यूयोर्क टाइम्स
युगकवि सिद्धिचरण प्रतिष्ठानले २०७१ सालको ‘युगकवि सिद्धिचरण पुरस्कार’ आठ दशकदेखि निरन्तर नेपाली भाषा, साहित्य र संस्कृतिका क्षेत्रमा उल्लेखनीय योगदान पु¥याउनुभएका संस्कृतिविद् सत्यमोहन जोशीलाई प्रदान गर्ने निर्णय गरेको छ । यस्तै, ‘युगकवि सिद्धिचरण पत्रकारिता पुरस्कार’ कान्तिपुर दैनिकका पत्रकार तथा युवाकवि फूलमान बललाई प्रदान गर्ने निर्णय गरिएको छ । पुरस्कारको राशि क्रमश रु ५० हजार र रु १० हजार रहेको छ । दुवै पुरस्कार युगकवि सिद्धिचरण श्रेष्ठको १०३ औँ जन्मजयन्तीका अवसरमा आगामी जेठ ९ गते प्रदान गरिनेछ । प्रतिष्ठानका अध्यक्ष श्यामदास वैष्णवको अध्यक्षतामा आज बसेको बैठकले जोशी र बललाई पुरस्कृत गर्ने निर्णय गरेको हो । रासस
अहिले ब्याजको आसमा बैंकमा पैसा जम्मा गर्नुभयो भने तपाईँलाई लाभ होइन, उल्टै हानी हुन्छ। बैंकलले दिने ब्याजको तुलनामा बजार मूल्य वृद्धिदर दोब्बर भएकाले बैंकमा राखेको पैसा खिइँदै जाने आजको नागरिक दैनिकमा खबर छापिएको छ। बैंकिङ प्रणालीमा ७० अर्बभन्दा बढी रकम थुप्रिएपछि बचतकर्ताले पाउने ब्याजदर ५ प्रतिशतभन्दा तल झरेको छ ।यो ६ वर्षयताकै सबैभन्दा कम हो । बजार मूल्य वृद्धिदर भने १० प्रतिशत हाराहारीमा छ। पछिल्ला केही वर्षदेखि मूल्य यही अनुपातमा बढीरहेको छ। बजार मूल्यअनुसार ब्याजदर कम हुनु भनेको बास्तविक ब्याज ऋणात्मकत हुनु हो। अहिलेको अवस्थामा बास्तविक ब्याजदर ५ प्रतिशत ऋणात्मक छ। यसको मतलब, आज तपाईँले बैंकमा १०० रुपैयाँ जम्मा गर्नुभयो भने अर्को वर्ष त्यो १ सय ५ रुपैयाँ हुनुपर्नेमा त्यसको वास्तविक मूल्य ९५ रुपैयाँमा झरेको हुन्छ। बैंक तथा वित्तिय संस्थाको आम्दानीको प्रमुख स्रोत ऋणबाट आउने ब्याज हो। केही समययता ऋण माग हुन छाडेपछि बैंकिङ क्षेत्रलेआफ्नो पूँजी लगात कम गर्न बचतकर्तालाई दिने ब्याजदर घटाएका हुन्।
देशका राष्ट्रपति डा. रामवरण यादवले संविधानसभा निर्वाचनमा कसैलाई हराउन र कसैलाई जिताउन पदको दुरुपयोग गरेको आरोप लागेको छ। आरोप राष्ट्रपतिको मातृपार्टी कांग्रेसकै क्षेत्रीय समितिले लगाएको छ र उजुरी केन्द्रीय कार्यालयमा पठाएको समाचार रमेश सापकोटाले नयाँपत्रिकामा लेखेका छन्। निर्वाचनमा धनुषा ४ का कांग्रेस कउम्मेदवार रामसरोज यादवलाई हराउन राष्ट्रपति यादव प्रत्यक्ष संलग्न भएको भन्दै क्षेत्रीय कार्यसमितिले उजुरी गरेको छ। कार्यसमितिले पार्टी उम्मेदवारलाई हराउन जिल्लाका केही नेतालाई राष्ट्रपति यादवले निर्देशन दिएको आरोप लागेको छ।
राष्ट्रिय मानव अधिकार आयोगले अनसन बसिरहेका डाक्टर गोविन्द केसीको जीवन रक्षा गर्न सरकारसंग आग्रह गरेको छ। आयोगले डाक्टर केसीको स्वास्थ्य अवस्था र त्रिवि शिक्षण अस्पतालमा सेवाग्राहीले निर्वाध सेवा पाए न पाएको अनुगमन गरेको थियो । उनी ६ दिन देखि नयाँ डिनको राजीनामा, राजनितिकहस्तक्षेप मुक्त त्रिवि शिक्षण अस्पतालको माग गर्दै अनसन बसिरहेका छन् । अनुगमनको क्रममा डा केसीको स्वास्थ्य अवस्था गम्भीर भएको र सर्वसाधारणले निर्वाध सेवा नपाएको पाइएको आयोगले,जनाएको छ। आयोगले स्वास्थ्यकर्मी, नेपाल सरकार तथा सरोकारवालाहरुलाई पेशागत मर्यादा कायम राख्दै कानुनी प्रक्रिया अबलम्बन गर्न पनि माग गरेको छ। बिहीबार विज्ञप्ति प्रकाशित गरी आयोगले वार्ता वा संवादको माध्याम बाट समस्या समाधान गर्न आग्रह गरेको छ। यसै बीच, डाक्टर केसी बचाउ भन्दै आन्दोलनमा उत्रिएका टिचिङ अस्पतालका रेजिडेन्ट डक्टरहरुलाई वीरअस्पतालका रेजिडेन्ट डक्टरहरुले पनि साथ दिएका छन्। उनीहरु अहिले मन्त्रिपरिषद अध्यक्षलाई ज्ञापनपत्र बुझाउन संगसंगै प्रधानमन्त्री निवास वालुवाटारमा गएका छन्। राष्ट्रिय समाचार संस्थाका (रासस) अनुसारडाक्टर केसीको स्वस्थ्य अवस्था गम्भीर भएकाले आइसीयुमा लानु पर्ने अवस्था देखिएको उपचारमा संलग्न चिकित्सकले बताएका छन् । डाक्टर केसीको शरिरमा अक्सिजनको मात्रा कमी भएकोले सोमबार राती देखि नै अक्सिजन दिइएको छ।उनको मुटुको धड्कन समेत सुस्त हुन थालेको डाक्टरहरुले जनाएका छन्।
साताको अन्तिम दिन आज छापावाल सुनको मूल्य प्रतितोला ५१ हजार ४ सय रुपैयाँमा कारोबार भएको छ। नेपाली बजारमा अघिल्लो दिन बिहीबार प्रतितोला ५० हजार ८ सय ५० मा कारोबार भएको सुनुको मूल्य आज ५ सय ५० ले वृद्धि भएको नेपाल सुनचाँदी व्यवसायी महासङ्घले जनाएको छ। महासङ्घले तेजाबी सुनको मूल्य आज प्रतितोला ५१ हजार १ सय ५० निर्धारण गरी कारोबार भएको जनाएको छ। सोको मूल्य बिहीबार प्रतितोला ५० हजार ६ सयमा कारोबार भएको थियो। त्यसैगरी असली चाँदीको मूल्यमा पनि अघिल्लो दिनको तुलनामा आज प्रतितोला ५ ले वृद्धि भई ८ सय १५ कायम भएको छ। महासङ्घका अध्यक्ष मणिरत्न शाक्यले अन्तर्राष्ट्रिय बजारमा सुनको मूल्यमा वृद्धि भएकाले नेपाली बजारमा पनि त्यसको प्रभाव परी मूल्य वृद्धि भएको बताए। उनका अनुसार अन्तर्राष्ट्रिय बजारमा बिहीबार सुन प्रतिऔंस एक हजार २ सय ७५ अमेरिकी डलर रहेकामा आज सोको मूल्य वृद्धि भई एक हजार २ सय ९१ अमेरिकी डलर कायम भएको छ।
मोरङ जिल्लाका आठ राजनीतिक दलका प्रतिनिधिले उच्चस्तरीय राजनीतिक समितिका नेताहरूलाई भेटी पूर्वाञ्चल विश्वविद्यालयको समस्या समाधान गर्न पहल गरिदिन आग्रह गरेका छन्। नयाँवानेश्वरमा उच्चस्तरीय समितिको कार्यालयमा पुगी दलका प्रतिनिधिहरूले विश्वविद्यालयका कार्यकारिणी समितिका पदाधिकारी नै समस्याको जड भएको भन्दै उनीहरूलाई हटाउन माग गरिएको छ। समितिमा बुझाइएको ज्ञापनपत्रमा विश्वविद्यालय तहसनहस हुनु र भ्रष्टाचार मौलाउनुमा उपकुलपति, रजिस्ट्रार र तीन जना डिनहरू जिम्मेवार रहेको भन्दै उनीहरूको सामूहिक राजीनामा माग गरिएको छ। ज्ञापनपत्र बुझ्दै समितिका संयोजकसमेत रहेका एमाओवादीका अध्यक्ष पुष्पकमल दाहालले विश्वविद्यालयको समस्या समाधानका लागि आफूले पहल गर्ने र सो विषयमा सरकारसँग समेत छलफल गर्ने बताएका भेटमा सहभागी एमाओवादीका प्रतिनिधि गणेश उप्रेतीले जानकारी दिए। सङ्घर्ष समितिमा एमाओवादी, नेपाली काँग्रेस, नेकपा (एमाले), नेकपा–माओवादी, मधेसी जनअधिकार फोरम, फोरम लोकतान्त्रिक, सद्भावना पार्टी गरी आठ पार्टीका प्रतिनिधि सहभागी रहेका छन्। रासस
समाचार घटनाका विवरण मात्र हैनन् । पत्रकारिताका अध्येताहरूले यसलाई अझ राम्ररी वर्णन गर्न सक्लान् । मेरो सामान्य बुझाइमा समाचारभित्र राजनीति र कवितात्मता (अङ्ग्रेजीमा भनिने politics and poetics) लुकेका हुन्छन् । लेख्ने, पढ्ने र विश्लेषण गर्नेले हरेक समाचारलाई निश्चित र फरकफरक ढङ्गले बुझेका हुन्छन् । समाचार स्वयं र तिनले सृजना गर्ने तरङ्गले समाजको सोच वा मानिसकता कस्तो छ र कुन दिशातर्फ उन्मुख छ ? भन्ने बुझ्न निकै सघाउँछन् । बितेका एकदुई साता मूलधारे र सोसल भनिने दुबै मिडियामा सामान्यभन्दा पृथक केही समाचारहरू चर्चाको शिखरमा रहे । ठोस निर्णयबिनै सकिने राजनीतिक 'छलफल', बर्डफ्लुले उब्जाएको मन्द त्रासदी, इजिप्टको किचलो वा निर्वाचनको जात्राका समाचारहरूले सृजना गरेको 'मोनोटोनी'का बीचमा आएका ति समाचारहरू विभिन्न हिसाबले रोचक र भिन्न थिए र धेरैको चासोका विषय पनि बने । सामान्यभन्दा केही पृथक यस्ता समाचारहरूको अग्रपङ्क्तिमा थियो माओवादी नेता कृष्णबहादुर महराको चर्च प्रकरण । महराको उपस्थितिमा नेपालगञ्जको चर्चमा भएको कार्यक्रम र त्यसमाथिको टिकाटिप्पणीले नेपालको वर्तमान राजनीति र नेपाल राष्ट्रको चरित्रका विषयमा गहन वहसको आरम्भ भएको बुझ्नसकिन्छ । एकैछिन कृष्णबहादुर महराको चर्च भ्रमणलाई हेरौँ । धर्मलाई 'अफिम' मान्ने मार्क्सवादी चिन्तनबाट दिक्षित माओवादी नेता कृष्णबहादुर महरा नेपालगञ्जको कुनै 'गोस्पेल एसम्ब्ली' चर्चमा गएछन् -उनकै शब्दमा पार्टीको कार्यक्रम अनुसार । त्यहाँ उनको भव्य स्वागत भएछ -जसलाई उनले दुबै हात जोडेर ध्यानपूर्वक ग्रहण गरिरहेको तस्वीर छापामा आएका छन् । स्वागत गर्ने चर्चका पादरीहरूले उनका शीरमा पहेँलो रङ्गको कपडा राखेछन् र त्यसमाथि हात राखेर उनी र संभवत उनको पार्टी एमाओवादीको उन्नति-प्रगतिका लागि 'प्रभु येशु'सँग प्रार्थना पनि गरेछन् । पृष्ठभूमिमा येशुका भक्तहरू प्रार्थनाका विभिन्न मुद्रामा लिन भएको देख्न सकिन्छ । उक्त कार्यक्रम भएको दुई हप्तापछि महराकै पार्टीका एक कार्यकर्ताले चर्चमा महराको उपस्थितिमा खिचिएका तस्वीर प्रेसलाई दिएछन् जसलाई आधार बनाएर अनलाइन पत्रिका सेतोपाटीले विस्तृत समाचार छाप्यो । समाचार 'ब्रेक' गर्ने सेतोपाटीले स्रोतहरूलाई उधृत गर्दै महराको चर्चसँग साँठगाँठ रहेको र उनी क्रमश: क्रिश्चियन धर्मबाट प्रभावित हुँदैगएको दृष्टान्त पेश गर्‍यो । उक्त समाचारमा केही विज्ञहरूले माओवादी र क्रिश्चियन धार्मीक संगठनहरूले गोप्य रूपमा काम गर्नेगरेको र यसबाट हिन्दुहरूको बाहु्ल्य रहेको नेपाललाई सुरक्षा खतरा रहेको टिप्पणी पनि गरेका छन् । समाचारमा नेपालका हिन्दुवादी पार्टीहरूले माओवादी पार्टी क्रश्चियन धर्म तथा धार्मिक संगठनहरूसँग नजिक रहेका कारणले नै नेपाललाई धर्म निरपेक्ष राष्ट्र बनाएको आरोप लगाउने गरेको उल्लेख छ । उक्त समाचारमा प्रस्तुत भएका विचार र त्यसमाथि देश विदेशका पाठकहरूले गरेका टिप्पणी सर्सर्ति पढ्दा आममानिसमा नेपाली राजनीतिमा सबैभन्दा सिद्धान्तनिष्ट र शक्तिशाली भनेर चिनिएको एकिकृत नेपाल कम्युनिस्ट पार्टी माओवादीको धर्मनिरपेक्षताको एजेण्डा विदेशी इसारामा षड्यन्त्रमूलक ढङ्गले नेपालमा लादिएको भन्ने सोच क्रमश: विकसित हुँदै गएको देखिन्छ । एक पक्षबाट हेर्दा चर्चको कार्यक्रमका तस्वीरलाई नै आधार मानेर महरा र उनको दल एमाओवादीमाथि क्रिश्चियन धर्म प्रबर्धन गर्ने षड्यन्त्रमा संलग्न भएको आरोप लगाउनु न्यायोचित नहोला । उनी आफ्नै दलले खटाएर चुनाव प्रचारकै लागि चर्च गएका पनि हुनसक्छन् । उनी क्रिश्चियन धर्मबाट प्रभावित भएको भन्ने बुझाइ सतही र गलत पनि हुनसक्छ । समाचार बाहिर आउनासाथ महराले चर्च र आफूबीचको सम्बन्धको गलत व्याख्या भएको कुरा प्रेस विज्ञप्तिबाट प्रस्ट पारिसकेका छन् । फेरि महरा चर्चमा गएर येशुको भक्तिमा प्रार्थना नै गरेका हुन् भने पनि नेपालको कानुनमा उनको यो अधिकार सुरक्षित छ -यसमा कसैले उनलाई यसमा दोषी ठहर्‍याउने ठाउँ छैन । तर, महरा गम्भीर विवादमा मुछिएको यो पहिलो घटना भने हैन । उनले र उनको पार्टीले जतिसुकै प्रतिवाद गरेपनि कोही अमूर्त चीनिया बिचौलियासँग 'सांसद किन्न' पैसा माग्दै केही वर्षअघि गरिएको कुराकानीको आवाज उनकै हो भन्ने उक्त टेलिफोन संवाद सुन्ने सबैलाई थाहा छ । माओवादी उक्त टेप प्रकरणलाई षड्यन्त्र भनेर पन्छियो भने अरू राजनीतिक दलहरू 'शान्ति प्रकृया' भाँडिने डरले मौन बसे । शायद महराको यही विवादास्पद पृष्ठभूमिका कारण हुनुपर्छ धरै मानिसहरूले महरा र क्रिश्चियन चर्चबीचको सम्बन्धलाई पत्याइदिए । बरु धर्मनिरपेक्षतामा एमाओवादीको अडान भने शंकाको घेरामा पर्न गयो । म मानवशास्त्रको विद्यार्थी भएकाले मान्छेको सोच र व्यवहारमा आउने आकस्मिक परिवर्तनबाट कहिलै आश्चार्यचकित हुन्न र यसलाई स्वभाविक मान्छु । नेपालका धेरै कम्युनिस्ट नेता धर्म र अध्यात्मवादबाट प्रभावित भएका दृष्टान्त छन् । केही नाम चलेका 'शीर्ष' कम्युनिस्ट नेताले राँगा, भैँसी बली चढाएर भूतप्रेत भगाउन पूजाआजा गरेको समाचार पनि बाहिर नआएको हैन । निधारमा बोलबम लेखिएका पहेँला टाला बाँधेर माधव नेपाल र पुष्पकमल दाहालले बोलबम कावरियाको सभामा गएर भाषण गरेको केही दिनअघि मात्र हामीले टेलीभिजनमा देखेकै हो । नेपालको कम्युनिस्ट आन्दोलनमा क्रान्ति र परिवर्तनका लागि १७ वर्षको जेल सजाय भोगेका मोहनचन्द्र अधिकारी पछि पूर्णकालिन सन्यासी बनेकै हुन् । अर्का कम्युनिस्ट नेता राधाकृष्ण मैनाली पनि हिन्दु राजतन्त्रका ठूलै हिमायती भएका थिए पछि । तसर्थ, महराको चर्च प्रकरणलाई ठूलो घटनाका रूपमा लिन्न म । तर, यस घटनाले धर्मनिरपेक्षताको वहसलाई एकपटक सतहमा भने ल्याइदिएको छ । मानिसहरू नेपाल धर्म निरपेक्ष हुनु सही हो या गलत ? भनेर वहस गर्न थालेका छन् । दोश्रो जनआन्दोलनपछि पुनर्स्थापित संसदले नेपाललाई धर्मनिरपेक्ष राष्ट्र घोषणा गरेको हो -जसलाई पछि नेपालको अन्तरिम संविधानमा लिपिबद्ध गरियो । सैद्धान्तिक रूपमा धर्मको विरोध नगर्ने नेपाली कांग्रेसले पनि माओवादीको धर्मनिरपेक्षताको एजेण्डालाई पूर्ण समर्थनमात्र नभएर यसका पक्षमा खूलेर वकालत गरेको पनि हो त्यसबेला । नेपाललाई धर्मनिरपेक्ष राष्ट्रका रूपमा परिभाषित गरिएपछि नागरिक तहबाट कुनै ठूलो असन्तुष्टि वा कुनै प्रकारको उल्लेख्य प्रतिरोध सतहमा देखिएको थिएन -पशुपती ओरिपरी केही दर्जन जोगीहरूको जुलुसबाहेक । राज्यपुनर्संरचना र लोकतन्त्रीकरणको प्रकृयाको एउटा कडीका रूपमा धर्मनिरपेक्षतालाई सबैले स्वीकारेको हुनसक्छ । तर, विगत ५-७ वर्षमा परिस्थिति फेरिएको छ । संविधानसभाको असफलता, मूल राजनीतिक प्रश्नहरूमा राजनीतिक दलहरूबीच कहिलै अन्त्य नहुने असहमति, चुलिँदै गएको महँगी, बेथिति र भ्रष्टाचार, शान्तिसुरक्षाको अभाव, राज्यका विभिन्न अङ्ग-निकायहरू (जस्तै, सर्वोच्च अदालत) द्रुत गतिमा प्रभावहिन बन्दै जानु, विदेशी राष्ट्र र संस्थाहरूको आन्तरिक राजनीतिमा बढ्दो प्रभाव -आदि विभिन्न कारणले आमनागरिकहरूमा राजनीतिक दलहरू मुलुकलाई सकारात्मक दिशातर्फ उन्मुख गराउन सक्षम छन् भन्ने कुरामा शंका उत्पन्न हुनथालेको छ । यसका कारण राजनीतिक दलहरूले अग्रगमन र लोकतन्त्रीकरणका नाममा उठाएका एजेण्डाहरू क्रमश: धरापमा पर्नथालेका छन् । धर्मनिरपेक्ष राष्ट्रका रूपमा नेपालको पहिचान पनि क्रमश: शंकटमा पर्न थालेको देखिन्छ । हरेक नागरिकलाई कुनै धर्म मान्ने वा नमान्ने स्वतन्त्रता हुन्छ । तर, राज्य कुनै धर्म विशेषबाट परिभाषित हुनु राम्रो हैन । राज्यको धर्म नागरिकको सुरक्षा र संरक्षण हो -इश्वर विशेषको भक्ति हैन । धर्मनिरपेक्षताका पक्ष र विपक्षमा हामी सयौँ पुस्तक र सयौँ मुलुकका संविधानका पाना पल्टाएर हप्तौँ वहस गर्न सकौँला -तर मेरो सहज बुद्धिले भन्छ बहुधार्मिक मुलुकमा कुनै एक धर्मबाट राज्य परिभाषित हुनु राम्रो हैन । हिन्दु राष्ट्रका रूपमा परिभाषित नेपालले हिन्दुबाहेक अन्य धर्म मान्ने र धर्म नमान्ने नागरिकलाई असम्मान गर्छ । फेरि कूल जनसंख्याको ८० प्रतिशतभन्दा बढी हिन्दुहरू भएको मुलुक धर्मनिरपेक्ष हुनु आफैंमा सुन्दर उदाहरण हो -जसबाट संसारका अन्य मुलुकले अल्पसङ्ख्यक समुदायलाई कसरि सम्मान गर्ने भनेर हामीबाट एउटा पाठ सिक्न सक्छन् । यसमा हिन्दुहरूले पनि गर्व गर्नुपर्छ । तर, राजनीतिक दलहरूको अकर्मण्यताका कारण धर्मनिरपेक्षतामा नेपालको यात्रा क्रमश: असहज हुँदै गएको लक्षण देखिन थालेको छ । विगतको केन्द्रीकृत र अलोकतान्त्रिक संस्कारमा बानी परेकाहरू नेपाललाई फेरि हिन्दु राज्य घोषणा गरिनुपर्छ भनेर माग गर्नथालेका छन् । लोकतन्त्र कै पक्षधरहरू पनि बुझेर या नबुझेर धर्मनिरपेक्षताका विषयमा जनमतसंग्रह गर्नुपर्ने विचार व्यक्त गरिरहेका छन् -८० प्रतिशतभन्दा बढी जनसङ्ख्या हिन्दु रहेको मुलुकमा धर्मनिरपेक्षतामा गरिने जनमतसंग्रहबाट के परिणाम आउला भन्ने त सबैलाई थाहै छ । विगत ७-८ वर्ष नेपाली राजनीतिक इतिहासका लागि अत्यन्त महत्त्पूर्ण अवधि हो । यस अवधिमा नेपालमा धेरै ठूला परिवर्तन भएका छन् । यसबीच हामीले धेरै मुद्दामा छलफल पनि गरेका छौँ -संघीयता, समावेशीता, धर्मनिरपेक्षता, गणतन्त्र, शासकीय स्वरूप आदि आदि । तर मेरो विचारमा राज्य पुनर्संरचना र लोकतन्त्रीकरणका सन्दर्भमा उठाइएका मुद्दाहरू निश्चित राजनीतिक दलका साँघुरा स्वार्थका सिकार भएका छन् । संघीयता, समावेशीता, धर्मनिरपेक्षता, गणतन्त्र आदि नराम्रा कुरा हैनन् -तर हाम्रा राजनीतिक दलहरूले यी एजेण्डाहरूबाट साँध्न खोजेको स्वार्थका कारण आज आममानिसहरू यी सबै एजेण्डाबाट सशंकित बन्नपुगेका छन् । हामी कतै पुरानै गन्तव्यमा फर्किनुपर्ने त हैन ? भन्ने संशय उत्पन्न भएको छ ।(सञ्जीवको ब्लगबाट साभार)
महाभारत, चार वेद र अठार पुराणका रचयिता व्यास र उनका पिता पराशर ऋषिको नाममा व्यास पत्रकारिता पुरस्कार स्थापना गरिएको छ। व्यास ११ निवासी भाग्यशाली ढुङगानाले आफ्ना स्वर्गीय पिता टिकानिधी ढुङ्गानाको स्मृतिमा ५० हजार राशिको उक्त पुरस्कार स्थापना गरेका हुन्। ५० हजारको व्याजबाट प्राप्त हुने रकम जिल्लामा रहेर व्यास र पराशरको विषयमा कलम चलाउने प्रत्येक वर्ष एक जना पत्रकारलाई प्रदान गरिने छ। यसैबीच व्यास जन्मभूमि दमौलीलाई विश्वमाझ चिनाउन दमौलीबाट व्यास वाज वर्न इन दमौली अभियान समेत अगाडि सारिएको छ। अभियान अन्तर्गत व्यासका विषयमा स्वदेश तथा विदेशमा फोटो र डकुमेन्ट्री प्रर्दशनी तथा हस्ताक्षर संकलन अभियान समेत अगाडि सारिएको छ । अभियान स्थानीय सेतीमादी दैनिकको सक्रियतामा अगाडि बढाइएको हो ।
आइतबार म्यानमार प्रस्थान गर्ने क्रममा प्रधानमन्त्री सुशील कोइरालाले साढे १३ घन्टा ट्रान्जिटमा बिताउनुपर्ने भएको खबर आजको नागरिकमा छापिएको छ। थाइल्यान्डको राजधानी बैंकक हुँदै म्यानमार जान लागेका कोइरालाले साढे १३ घन्टा बैंककस्थित विमानस्थल नजिकको होटलमा बिताउनेछन्। उच्चस्तरीय भ्रमणमा ‘ट्रान्जिट' समय निकै थोरै राखिने प्रचलन भए पनि प्रधानमन्त्रीको पहिलो विदेश भ्रमणमा आधा दिनभन्दा बढी समय ट्रान्जिटमा बिताउनुपर्नेछ। ‘बैंककमा ट्रान्जिट छ। प्रधानमन्त्रीज्यूले एक रात त्यहीँ बिताउनुहुनेछ,' प्रधानमन्त्री कोइरालाका विदेश मामला सल्लाहकार दिनेश भट्टराईले नागरिकसँग भने, ‘बैंककमा उहाँलाई विमानस्थल वरपरकै एक होटलमा राखिनेछ।' थाइल्यान्डमा अहिले सरकारविरोधी दलले आन्दोलन चर्काइरहेकाले बाहिर निस्कने वातावरण छैन। मिलेसम्म विमानस्थलभित्रैको होटल, नभए नजिकैको होटलमा राख्ने उनले जनाए। प्रधानमन्त्री कोइराला बहुपक्षीय प्राविधिक तथा आर्थिक सहयोगसम्बन्धी बंगालको खाडीको प्रयास (बिमस्टेक) को तेस्रो शिखर सम्मेलनमा सहभागी हुन १५ सदस्यीय नेपाली प्रतिनिधि मण्डलको नेतृत्व गर्दै आइतबार त्यसतर्फ प्रस्थान गर्ने कार्यक्रम छ। उनी सोमबार दिउँसो २ बजे काठमाडौंबाट थाई एयरवेजमा बैंककतर्फ जानेछन्। स्थानीय समयअनुसार साँझ ७ बजे उनी बैंकक पुग्नेछन्। त्यसपछि साढे १३ घन्टा उनले त्यहाँ बिताउनेछन्। स्थानीय समयअनुसार सोमबार बिहान साढे ८ बजे बैंककबाट उनी म्यानमारतर्फ जानेछन्। प्रधानमन्त्री निकट स्रोतका अनुसार कोइरालालाई लिन म्यानमारले बैंककसम्म विशेष विमान पठाउनेछ। सोही विमानमा प्रधानमन्त्री कोइराला बिमस्टेकको तेस्रो शिखर सम्मेलन आयोजनास्थल नेप्यित (राजधानी) पुग्नेछन्। स्वदेश फर्किने क्रममा पनि उनी म्यानमार सरकारले उपलब्ध गराएको विशेष विमानमै बैंककसम्म आउने स्रोतले जनायो। प्रधानमन्त्री कोइरालाका विदेश मामला सल्लाहकार भट्टराईले भने म्यानमारले यङ्गुनबाट मात्र विशेष विमानमा कोइरालालाई राजधानी नेप्यित पुर्या्इने जनाए। परराष्ट्र मन्त्रालय स्रोतका अनुसार बैंककबाट डेढ घन्टाको उडानमा उनी नेप्यित पुग्नेछन्। मात्र डेढ घन्टाको उडानको प्रतीक्षा भने साढे १३ घन्टा लामो हुनेछ।
जिल्ला शिक्षा कार्यालय रौतहटले जिल्लाका बिभिन्न भागमा सचालनमा रहेको भनिएको १९ वटा नाम मात्रका झोले विद्यालयको खाता रोक्का गरेको छ। सहायक जिल्ला शिक्षा अधिकारी हेमन्त सिंहले जिल्लाको विभिन्न भागमा संचालनमा रहेका नाम मात्रको बिद्यालयको छानबिन भईरहेको र १९ वटा बिद्यालयको तत्काल लागू हुने गरी खाता रोक्का गरिएको जानकारी दिएका छन्। यस्ता विद्यालयहरुलाई हाल संचालनमा रहेको बिद्यालयमा गाभिने र खारेज गर्न सकिने प्रावधान रहेको छ। यस्ता विद्यालयको हकमा दुबै किसिमको कारबाही प्रक्रिया गर्न सकिने सो कार्यालयको भनाई छ। झोले विद्यालयहरुको पहिचान गरी सम्बन्धित निकायबाट छानविन गर्नुको साटो बार्षिक रुपमा यस अघि ती विद्यालयको नामा निकासा गरी शैक्षिक माफियाहरुले मोज गर्दै आएका थिए। रौतहटको शिक्षा क्षेत्रमा माफियाको रुपमा नाम कमाएका त्यस्ता व्यक्तिहरुले विभिन्न भागमा झोले विद्यालय खोली रकम निकासा गरेर रकम लिंदै आएका थिए। यस्ता विद्यायहरु रौतहटमा विगत पांच वर्ष देखि संचालनमा आएको कागज देखाएर रकम निकासा हुंदै आएको थियो। शैक्षिक सत्र ०६४/०६५ मा तत्कालिन जिल्ला शिक्षा अधिकारी अब्दुल रउफ खांले यस्ता नाम मात्रको सय भन्दा बढी बिद्यालय दर्ता गरेपछि राज्यको लाखौं रुपिया दुरुपयोग हुंदै आएको श्रोतको दाबी छ। रौतहटको स्थानीय सखुअवा धमौरा, संगरामपुर, हथियाही, राजपुरफरहदवा, कटहरिया, भसेढवा लगायतका स्थानमा यस्ता विद्यालयहरु सञ्चालनमा रहेको बुझिएको छ।। सानो फुसको छाना भएको घरमा बिद्यालयको बोर्ड राखेर शिक्षा माफियाहरुले विभिन्न शिर्षकमा बार्षिक लाखौ रुपैया लिदै आएका छन्।
गरिखान सहर नै पस्नु पर्छ भन्ने पनि छैन। मेहनत र परिश्रम गरे फल जहाँ पनि पाइन्छ। हिजो आज कडा परिश्रम गरेर घरपरिवार तथा दैनिक गुजरा टार्ने महिलाहरू कमै पाइन्छन्। ५२ पोखरी ५३ टाकुरीको उपनामले चिनिने रूकुममा पनि भेटिन्छन् त्यस्ता परिश्रमी महिलाहरू। कमाई राम्रो नभएपछि पुरूषले छोड्दै गएको पुर्खौदेखि गुजरा चल्दै आएको आरण पेशा। तर महिला अघि सरे घन उचालेर त्यही पेशालाई निरन्तरता दिन। रूकुमकोटमा महिलाले सुरू गरेको सामुहिक आरनले अहिले धेरैको घरमा चुलो बलेको छ। तीन जना महिला तामाका गाग्री, ताउला र फलामका हँसिया, कुटो कोदाली, खुकुरी र अरू घरयासी सामान बनाउनमै ब्यस्त हुन्छन । पुरानामा सान लाउनेदेखि फलामलाई आगोमा रातो हुञ्जेल तताउँदै घनले पिटेर आवश्यक सामान बनाउनेसम्मका काम गर्छन् उनीहरू। ठूलै काम परेमा चैं पुरूष पनि अघि सर्छन् सघाउन। आरन चलाउनु गाह्रै काम भएपनि यसलाई छोड्नुपर्ला भन्ने लागेका छैन रूकुमेली महिलाहरूलाई। श्रीमान् आरन छोडेर विदेश हिंडेपछि सामुहिक आरन चलाउँदै आएकी दुर्गा बिक पेशाबाट गुजरा चलाउन सकेकोमा निकै खुसी छिन्। साथीसँगी मिलेर चलाएको आरनले सवैलाई भरथेग नै भएको छ। फुर्सदको समय काम गरेरै बित्छ। तालिम पाए अझ राम्रो काम गर्न सकिन्थ्यो भन्ने लागेको छ, सामुहिक आरनकी सदस्य मिनादेवी बिकलाई। पहिले आरन चलाउनेले वर्ष दिन काम गरेको एक दुई पाथी अन्न मात्रै पाउँथे। त्यसैले काम अनुसारको ज्याला नहुँदा धेरै व्यक्ति आरन थन्क्याएर बिदेश हिंडेका छन्। यसरी मान्छे भकाभक हिंडेपछि फलामका सामान बनाउने भेट्नै मुस्कील छ। हिजोआज फलामका सामान बनाएर पनि महिलाले गतिलो आम्दानी गरिरहेका छन्। आखिर जानेदेखि आफ्नै ठाउँमा बसीबसी कमाउन त सकिहालिंदो रहेछ भन्ने यी महिलाहरूको कामले देखाएको छ। जिल्लाको पूर्वी क्षेत्रको मुख्य बजारको रूपमा रहदै आएको पुरानो सदरमुकाम रूकुमकोटको वडा न ३ को सानो दलित बस्तीका मेहनती महिलाहरूको ब्यवसाय निकै फस्टाएको छ। तीन दर्जनजति दलितका घरहरू छन त्यही बस्तिमा बसोबास गर्ने केही महिलाहरू भने नमुना ब्यवसाय गरेर चिनिएका छन। महिलाहरू दलित पुरूषसँग मिलेर सामुहिक आरन ब्यवसाय संचालन गरि फलाम पिटेर छोरा छोरी पढाउनेदेखि लिएर साँझ बिहानको गुजरा चलाउदै आएका छन्। परम्परागत रूपमा चल्दै आएको आरन ब्यवसाय बिस्तारै लोप हुदै गएको समयमा यहाँका महिलाहरू हातमा घन उचालेर पुरूष लाईसमेत चुनौति दिदै फलाम पिटेर बिभिन्न किसिमका फलामका कृषि औजारहरू निर्माण गर्छन। दलित घर–घरमा आरन देखिने र तामाका गाग्री, ताउला र फलामवाट हँसिया ,कुटो कोदाली खुकुरीलगायत घरायसी सामाग्री बनाईने आरन पेषालाई पुरूषले छाड्दै गएको बेला भने रूकुमकोटका महिला यो पेषालाई निरन्तरता दिँदै आएका छन्। आरन पेगषा निकै जटिल पेसा भएकाले गाउँघरमा आज भोलि यो काम गर्ने कमै पाइन्छन्। हामीलाई अभावले सिप र श्रम गर्न सिकायो साना साना काम गदैै गर्दा फलामका धेरै औजारहरू निर्माण गदै आएका छौ अब तालिम पाए खुकुरीदेखि अन्य आकर्शष फलामका सामाग्रीहरू पनि निर्माण गर्न तयारी रहेको समूहमा काम गदै गरेकी मीना देवी बिक बताउँछीन। फलाम पिटेर खानु रहर नभएर बाध्यता भएको उनको भनाई छ। …फलाम पिट्ने काम कम्ति गाह्रो काम होइन, तर के गर्ने छोरा छोरीको भविश्यलाई उज्यालो बनाउन पनि यो पेषालाई निरन्तरता दिएको हौ,' मिना भन्छिन्। उनीहरू घरका झयालमा लगाउने ग्रिलहरू समेत तयार गर्छन। पु्रूषहरूले केही सिप सिकाइ दिनुहुन्छ अनि हामी अर्को पटक आफै तयार गर्छौ। जिल्लामा अघिकांश मान्छेहरू कृषि पेशामा निर्भर भएकाले कृषकहरू खेतजोत्नको लागि आवश्यक हलोदेखि हँसिया बनाउन आरनमा जानु पर्ने हुन्छ। जिल्लाको पर्यटकीय दृष्टिकोणले प्रचुर संम्भावना बोकेको रूकुमकोटमा कमलताल भएकाले मान्छेहरू घुमेर फर्कदा चिनोको रूपमा लैजाने खुकुरी बनाउनको लागि पनि आफूहरूले तयारी गरिरहेको अर्की जीता बि.क बताउँछिन्। उनीहरूले मासिक तीस हजारको हाराहारीमा सामूहिक आम्दानीगर्ने गरेका छन्। यी महिलाको आरन ब्यवसायलाई संकटमा पर्न नदिन जिल्लास्थित सरोकारवाला निकायले पनि केही चासो देखाएका छन्। द्वन्द्व प्रभावित क्षेत्र विकास कार्यक्रम आर्य आर्जन तथा सिप विकास उपसमितिले हालै ग्रिल तथा कृषि औजार निर्माण सम्बन्धि तालिम दिएको छ। १० दिनको उक्त तालिम पाइसकेपछि यी महिलालाई अझ बढी हौसला थपएिको छ। महिलाहरूको यस्तो काम गर्ने आट समाजमा नमूना भएकाले संकटमा पर्न नदिने तालिम लिने सस्थाका कार्यक्रम संयोजक पूर्ण कसेराले बताए। हाल जिल्लाका बिरलै स्थानमा मात्र आरन पेषा सञ्चालनमा छन्। दुःख बढि र आम्दानी कम हुने भएकाले यो पेषा दलितले छाड्दै आएका छन्। कृषि औजारहरू मर्मत तथा निर्माण गरेपछि पारिश्रमिक स्वरूप अनाज दिने प्रचन छ। यसलाई बालिघरे प्रथा पनि भन्ने गरिन्छ। पुरानो पुर्खौली पेषा अनुसार जिविको पार्जनको लागि चलाईने आरनवाट देशमा बढेको महंगीको समस्यालाई धान्न नसकेपछि गाउँका धेरै आरनहरू बन्द हुने अवस्थामा पुगेका छन्। आरन चलाउँदा दलित भनि उत्पीडित उपेक्षित हुने हुँदा र समय अनुसार आधुनिकिकरण बन्न नसकेपछि युवा पुस्तामा यो पेषा हस्तान्तरण हुन सकेको छैन। दलितको वाहुल्यता रहेको रूकुम जिल्लाका छिवाङ, गरायला, सिम्ली, अर्मा, पेउघा, मुरू, भलाक्चा, खलंगा लगायतका दुई दर्जनभन्दा वढि गाविसमा दलित घर–घरमा आरन देखिने र तामाका गाग्री , ताउला र फलामवाट हँसिया, कुटो कोदाली खुकुरी लगायत घरायसी सामाग्री बनाईने आरनवाट उचित मूल्य र सम्मान नपाएका कारण बन्द हुन थालेको हुन। आरन चलाउँदा वर्ष दिनमा एक दुई पाथी अन्न मात्र पाउने र यसवाट साँझ बिहानको छाक टार्न नै ग्राहो हुने भएकाले दलित युवा पुस्ता सिपलाई छाडेर विदेशीएका छन। फलाम र तामा भाडाँकुँडा बनाएर पनि वजारमा मुल्य नै पाउदैन , यसले गर्दा समस्या जटिल हुदै गएको रूकुमकोटका रञ्जित कामी बताउँछन्। आफ्नो पुर्खाले काँचो फलाम, तामा, सुन, चाँदी लगायतका धातुवाट सुन्दर मुर्ती र सामान बनाएकै कारण दलित भनि घृणा हुने र दोस्रो दर्जाको नागरिकको रूपमा रहेकाले यो पेसा नअंगाल्ने दलित युवाहरू जनाउँछन्। घरायसी भाँडा कुँडाको स्थानीय रूपमा अभाव हुन थालेको स्थानीयबासी दीलीप खत्रीले बताए। आजभोलि आरन चलाएर फलामका भाँडा वनाउने दलित जातीहरूलाई भेटाउननै गाह्रो हुन्छ र यस पेषावाट सन्तुष्ट हुन नसकेको दलितहरूको गुुनासो रहेको छ। त्यसकारण परम्परादेखि सञ्चालित आरन व्यवसायलाई अब आधुनिकरणका लागि सरकार र सबन्धित निकायले पनि सहयोग गरे ब्यवसायको ग्यारेन्टी हुने महिलाहरूको भनाइ छ। यी महिलाहरूको कामको प्रभाब सामाजिक रूपमा प्रभाव छिमेकी गाविसमा पनि पर्न थालेको छ। रूकुमकोटका छिमेकी गाविसहरू पिपल, पोखरा, बाफीकोट, महत, काँडालगायतका गाविसका दलित महिलाहरू पनि बिस्तारै पुरूषहरूले मात्र गर्ने यस्ता जटिल काममा हात हाल्दै छन। जिल्ला विकास समिति रूकुमले आर्थिक बर्ष २०६८ र २०६९ को जिल्ला परिषदबाट पास गरिएको बजेटको केही रकम महिलाहरूलाई आर्य आर्जन र उद्यमशिलता तर्फ आर्कषित गर्न कार्यक्रमहरू बनाइएको छ। स्थानीय विकास अधिकारी भरतकुमार शर्माले मेहनति र परिश्रमी महिलाहरू लाई उक्त बजेटले समेट्ने बताए।
टोलाउने रोगको उपचारका लागि धामीको शरणमा गएका विराटनगर–१५ का ३५ वर्षीय जीवनप्रसाद भट्टराई १० महिनादेखि बेपत्ता छन् । उनी सुनसरीको औराबनीका धामी भारतलाल चौधरीकहाँ झारफुकका लागि पुगेका थिए । धामीले घरमा राखेर १५ दिन उपचार गरेपछि बिराम चट्टै निको पार्छु भनेपछि गत १८ वैशाखमा छोरालाई जिम्मा लगाएको बाबु माधवप्रसादले बताए । तर, जीवनप्रसाद त्यसपछि घर फर्किएर आएका छैनन् । न त उनी धामीसँग नै छन् । आजको नयाँ पत्रिकामा खबर छ। भारतलालले ‘तिम्रो छोरा चिया खान गएका वेला कता गयो फर्केर आएन हामी जाँन्दैनौँ’ भनेको माधवप्रसादले बताए । छोरो खोजिदिन प्रहरीमा किटानी जाहेरी दिए पनि चासो नदिएको परिवारको गुनासो छ । बाबु माधवप्रसादले भने, ‘अदालतको आदेशले धामीविरुद्ध किटानी जाहेरी दर्ता गरायौँ । तर, प्रहरीले पक्राउ गरेर अनुसन्धान नै गर्न चाहेन ।’ सुरुमा प्रहरीले मुद्दा दर्ता नगरेपछि भट्टराई परिवार अदालत गएको थियो । शिक्षामा स्नातक गरेपछि मानवशास्त्रमा स्नातकोत्तर अध्ययन गर्दै गरेका विवाहित जीवनप्रसाद वेलावेला पढाइको तनावमा पर्थे । तनावले कहिलेकाहीँ घन्टाँै एकोहोरिरहने गर्थे । छोरालाई टोलाउने अनौठो रोग लागेपछि भूतप्रेत लागेको र धामीले मात्रै विश्वास गर्न सक्ने ठानेर त्यहाँ लगेको बाबुको भनाइ छ । पहिले जीवनलाई विराटनगर–५ की सन्तोषी माता भन्ने धामीले झारफुक गरेकी थिइन् । तर, निको पार्न नसकेपछि औराबनीमा रहेका नामी धामीबाबा भारतलालले बिराम निको पार्न सक्ने भन्दै सम्पर्क गराइदिएकी थिइन् । त्यसपछि केही दिन धामी भारतलालले विराटनगर–१५ स्थित जीवनको घरमै आएर झारफुक गरेका थिए । तर, बिराम निको नभएपछि भारतलालले आफू नामी धामी भएको र तन्त्रमन्त्र फुकेर घरेलु औषधि पनि बनाउन जान्ने भएकाले १५ दिन आफ्नो घरमा राखेर उपचार गराएमा च्वाट्टै पारिदिने बताए । त्यसपछि १८ वैशाखमा जीवनलाई आफ्नो घर औराबनी लिएर गएका थिए । तर, २२ वैशाखमा चिया खान गएका जीवन फेरि फर्केर नआएको भन्दै धामीले बाबु माधवलाई जानकारी गराएका थिए । बिराम निको पार्ने भन्दै जिम्मा लिएर जाने धामी भारतलाल र उनका सहयोगी रामप्रसाद चौधरीले नै झारफुक गर्ने क्रममा छोरालाई बेपत्ता बनाएको दाबी जीवनका बाबुआमाको छ ।
दमौलीबाट भोर्लेटार तर्फ जाँदै गरेको ग १ ख २९८० नम्बरको बस आज दिउँसो पौने एक बजे व्यास ५ दुम्सीमा दुर्घटना भएको छ। ग ६प ७५४८ नम्बरका मोटर साइकललाई जोगाउने क्रममा उक्त दुर्घटना हुन पुगेको थियो। दुर्घटनामा एक पुरुषको मृत्यु भएको ट्राफिक प्रमुख भेषराज रेग्मीले बताए। मृतकको सनाखत हुन सकेको छैन। दुर्घटनामा दुर्घटनामा परी बसमा यात्रारत एक दर्जनभन्दा बढी गम्भीर घाइते भएका छन्। त्यस्तै मोटरसाइकलमा रहेका दुईजना समेत घाइते भएका छन्। गम्भीर घाइते भएकाहरुलाई थप उपचारका लागि पोखरा लैजानेक्रम जारी रहेको छ भने अन्यको दमौलीस्थित रत्नहरी अस्पतालमा उपचार भईरहेको छ घटनाको विस्तृत विवरण आउन बाँकी रहेको छ ।
कास्कीको सिल्दुजुरेमा निर्माणाधिन माथिल्लो मादी जलबिद्युत आयोजनाको सुरुङमार्गमा गएको पहिरोमा परि बेपत्ता २ मजदुरको शव भेटिएको छ। यो सँगै पहिरामा परि मृत्यु हुनेको संख्या ३ पुगेको छ। उदयपुर चौदण्डीका अर्जुन तामाङ र नागेन्द्र तामाङ्गको आज दिउँसो शव भेटिएको कास्की प्रहरीले जनाएको छ। उनीहरुलाई शुक्रबार पहिरोले पुरेको थियो। आयोजनाका सुपरभाइजर गंगादत्त सापकोटाका अनुसार दिउँसो सवा १२ बजे र साढे २ बजे दुवैको शव भेटिएको हो। यस अघि शनिबार साँझ पहिरोमा परेका एक्साभेटर चालक तनहुँका सुजन गुरुङ्गको शव भेटिएको थियो। शुक्रवार दिउसो साढे एक बजे माथिबाट झरेको पहिरोले सुरुङ अवरुद्ध १६ मजदुर मध्य सुरुङ भित्र फसेका १३ जनाको शनिबार बिहान १४ घण्टा पछि सकुशल उद्धार गरिएको थियो। कास्की प्रहरी प्रमुख एसपी वसन्तकुमार लामाका अनुसार उनीहरुलाई पहिरो खसेको स्थानको नजिकै सानो प्वाल बनाएर निकालिएको हो। सुरुङ्ग प्रवेशद्धारमा करिब एक सय मिटर माथिबाट पहिरो खसेको थियो। ठूलो ढुङ्गा सहितको पहिरोले सुरुङ्ग सुरक्षार्थ बनाइएको फलामे रड भाँचेर प्रवेशद्धार भन्दा करिब १५ मिटर पर सुरुङ अवरुद्ध बनाए पछि त्यँहा कार्यरत मजदुरहरु फसेका थिए। आयोजना स्थलमा पहिरो गए लगत्तै डोजर, स्काभेटर, नेपाली सेना, प्रहरी, शसस्त्र प्रहरी र स्थानियबासी उद्धार कार्यमा जुटेका थिए।
ट्वान्टी ट्वान्टी विश्वकपको पहिलो अभ्यास खेलमा नेपाल आयरल्याण्डसँग पराजित भएको छ। २० ओभरको खेलमा आयरल्यान्डले पाँच बल बाँकी छँदै नेपालले दिएको लक्ष्य पूरा गरेको थियो। बंगलादेशको फतुल्लाहमा भएको खेलमा नेपाल आयरल्यान्डसँग पराजित भएको हो। नेपालले सुरुमा ब्याटिङ गर्दै सात विकेटको क्षतिमा पूरा २० ओभर खेल्दै आयरल्यान्डलाई १ सय ३८ रनको लक्ष्य दिएको थियो। नेपालका लागि सबैभन्दा बढी ४७ रनको योगदान दिएका उपकप्तानब ज्ञानेन्द्र मल्ल अर्धशतक बनाउनबाट चुके। टस हारेर व्याटिङ निम्तो पाएको नेपालका लागि कप्तान पारस खड्काले एक छक्कासहित ३१ रन बनाए। सागर पुन र सुबास खकुरेल क्रमशः ६ र १० रन बनाए। बिनोद भण्डारीले चार बल खेलेर ५ रन बनाए। शरद भेषवाकरले पनि १० बलमा ९ रन बनाए। नरेश बुढाएरले १४ रन बनाए। शक्ति गौचन र अनिल कर्णले अजिजित ५ र ४ रन जोडे। आयरल्याण्ड टेष्ट मान्यता नपाएको एसोसिएट राष्ट्रमध्ये शीर्ष स्थानमा छ । नेपालको आयरल्याण्डसँग यो पहिलो खेल हो ।
निर्वाचन आयोगले आगामी ४ मंसिरमा तय भएको संविधानसभा निर्वाचन तयारीको ५० प्रतिशत काम पूरा भइसकेको जनाएको छ । निर्वाचनका बाँकी मुख्य काम राजनीतिक दल र उम्मेदवारको मनोनयन र मतपत्र छपाइ रहेको आयोगले जनाएको छ । आयोगले राजनीतिक दलको सहमति र कानुन संशोधनको कुरालाई सकभर छिटो सक्न सरकारसँग आग्रह गरेको छ । सरकारले गत ३१ जेठमा निर्वाचनको तिथि घोषणा गरेको थियो । निर्वाचन घोषणासँगै आयोगले आफ्नो तर्फबाट काम तीव्र पार्दै आएको आजको राजधानी दैनिकमा खबर छ । आयोगले अब समानुपातिक निर्वाचनमा भाग लिने राजनीतिक दल र प्रत्यक्ष निर्वाचनमा भाग लिने उम्मेदवारको मनोनयनपत्र दर्ता, मतपत्रको छपाइ, निर्वाचन पर्यवेक्षणसम्बन्धी नीति निर्देशिका तर्जुमा, संयुक्त निर्वाचन केन्द्रको स्थापनालगायतका काम मात्रै बाँकी रहेको आयोगले जनाएको छ । ‘आयोगको काम लगभग ५० प्रतिशत सकियो,’ निर्वाचन आयुक्त दोलखबहादुर गुरुङले राजधानीसँग भने । उनले आगामी ४ मंसिरको निर्वाचनका लागि आयोगले पूर्ण रूपमा काम गर्न सक्ने हैसियत राखेको जानकारी दिए । मुख्य तीन काम सम्पन्न भएपछि अन्य सहायक काम बिस्तारै गरे पनि निर्वाचनलाई कुनै असर नपर्ने आयोग स्रोतले जानकारी दियो । आयोगले समानुपातिक निर्वाचनमा भाग लिने उम्मेदवारहरूको (मनोनयन दर्ता) बन्द सूची पेस गर्न ७ असोजको दिन तोकेको छ । त्यस्तै, प्रत्यक्षतर्फका उम्मेदवारले मनोनयन दर्ता गर्ने समय १० असोजका तोकिएकाले सो समयभित्र राजनीतिक सहमति र कानुन संशोधन भइसक्नुपर्ने आयोगको भनाइ छ । आयोगलाई निर्वाचनसम्बन्धी निर्देशिका, मतदातासम्बन्धी हाते पुस्तिका, पोस्टर पम्प्लेटजस्ता सामग्रीहरू मतपत्र छापेसँगै छाप्न सकिने र त्यसलाई १५ दिनभित्र मुलुकभर पुर्‍याउने सकिने भए पनि करिब एक साताभित्र राजनीतिक सहमति र कानुन संशोधनका काम सम्पन्न गर्न सरकारलाई आयोगले आग्रह गरिसकेको छ । नागरिक समाज र अन्य सरोकारवालासँग अन्तक्र्रिया, निर्वाचन पर्यवेक्षणसम्बन्धी नीति र निर्देशिका तर्जुमा, अनुमोदन, व्यवस्था र प्रतिवेदन, सञ्चार माध्यम अनुगमन, संयुक्त निर्वाचन सञ्चालन केन्द्रको स्थापना, संयुक्त सेन्टर विकास, व्यस्थापन र सञ्चालनलगायतका काम गर्न बाँकी छ । नेकपा–माओवादीसहितको मोर्चाले निर्वाचनमा भाग लिएमा ७ असोज अघिसम्म दल दर्ताको समय दिन सकिने आयोगले जनाइसकेको छ । पर्यवेक्षक गर्न इच्छुक संस्थाको अन्तिम निर्णय र प्रमुख निर्वाचन अधिकृत र निर्वाचन अधिकृतको कार्यालय स्थापना एक/दुई दिनमा हुने आयोगले जनाएको छ । करिब एक महिनाको समयमा आयोगमा स्वदेशी र विदेशी गरी ५४ पर्यवेक्षण संस्थाले दर्ता गरेको आयोगका पर्यवेक्षण एकाइ प्रमुख सुरेश अधिकारीले जानकारी दिए । ‘पर्यवेक्षणको काम सकिनु निर्वाचनको तयारीको आधा जति सकिनु हो,’ उनले भने । पर्यवेक्षणका लागि कार्टर सेन्टर र एसियन थ्री इलेक्सन नेटवर्कले आवेदन दिएका छन् । सम्पूर्ण संस्थाको मागअनुसार पर्यवेक्षण गर्नेको संख्या ७४ हजार २ सय ५८ पुगेको छ । अधिकांश पर्यवेक्षण संस्था गत संविधानसभा निर्वाचनमा पर्यवेक्षण गरेको आयोगको भनाइ छ ।
प्रमुख निर्वाचन आयुक्त निलकण्ठ उप्रेतीले जारी मतगणनालाई माओवादीको माग अनुसार स्थगन गर्न अस्विकार गरेका छन्। उनले मतगणनालाई पुरा गराएर छाड्ने दृढता समेत व्यक्त गरेका छन्। बिहान ६ बजे नै पत्रकार सम्मेलन आयोजना गरेर उप्रेतीले भने, 'मतदाताको जनताको अमूल्य मतको परिणाममा विश्वस्त रहन म सबैलाई आग्रह गर्दछु।' उनले निर्वाचनको पूर्ण परिणाम नआएसम्म संयमता अपनाउन पनि आह्वान गरेको छ। मतगणनाको परिणामको झट्का लागेको माओवादीले बिहान ३ बजेदेखि गणना स्थल छाडेर हिँडेको छ। मतदगणना प्रक्रियामा चलखेल भएको भन्दै उसले स्थगनको माग गरेको छ ।
आइतबार बिहान ५ बजेर २० मिनेटमा मोटरसाइकलमा सातदोबाटोबाट बालकुमारी खरिबोट हुँदै इमाडोल जाँदै थिए निरज सिलवाल र उनकी साथी आयुष्मा लिम्बु। निरजले चलाएको बाइकमा पछाडि आयुष्मा बसेकी थिइन्। खरिबोटबाट खन्ना गार्मेन्ट हुँदै इमाडोल जाने चौडा पार्न सडक खनिएको र खाल्डैखाल्डा पारिएको थियो। एलपी ग्यास बोकेको भारतीय ट्यांकरलाई निरजले रङ साइटबाट ओभरटेक गरे। ‘अगाडिबाट अर्को गाडी आइरहेकाले ट्यांकर म भएतिरै साइट च्याप्दै आयो,’ सातदोबाटो प्रहरी हिरासतमा रहेका निरजले आइतबार दिउँसो डराएको आवाजमा रुँदै सेतोपाटीसँग भने, ‘ट्यांकरले अलिकति छोएपछि मेरो बाइक अनकन्ट्रोल भयो र पछाडि बसेकी आयुष्मा सडकमा लडिन्।’ निरजले पछाडि फर्केर हेरे। ‘आयुष्मालाई त्यो बडेमानको ट्यांकरको पछाडिको चक्काले चक्काले किचिक्कै पार्यो,’ उनले केही घन्टाअघिको दुखद घटना सम्झिए। दौडाएर नजिकैको बिएन्डबी अस्पताल पुर्याउँदा थाहा भयो, आयुष्माको जीवन सकिइसकेको रहेछ। निरजले रुँदै थपे, ‘दिँउसोे हामी सपिङ जाने कुरा भएको थियो, उसले मलाई स्यान्डल किनिदिनुपर्छ भनेकी थिइन्, मैले हुन्छ भनेको थिएँ।’ ती सबै कल्पनामै सीमित भए। क्षणभरकै गल्तीले १९ वर्षीया आयुष्माको जीवन उडेर गयो। ‘मैले उनको सपना पूरा गर्न पाइनँँ,’ अनुसन्धानका लागि प्रहरी हिरासतमा रहेका २१ वर्षीय निरजले आँखाबाट तप्प आँसु खसाले। पाँचथरकी आयुष्माले भर्खरै एसएलसी परीक्षा दिएकी थिइन्। उनी इमाडोलमा दिदीको घरमा बस्थिन्। बा३५प ८०६१ नम्बरको मोटरसाइकलमा पछाडी बसेकी आयुष्मा लड्नैबित्तिकै उनलाई एमएच ४३ इ ८८५७ नम्बरको ट्यांकरको पछाडिको चक्काले किचेको थियो। घटनापछि ट्यांकरका चालक फरार छन्। मोटरसाइकल चालक निरज प्रहरी नियन्त्रणमा छन्। ट्यांकर र मोटरसाइकल पनि प्रहरी नियन्त्रणमा छन्। घटनाबारे अनुसन्धान भइरहेको सातदोबाटो प्रहरीका निरीक्षक सुरेशकुमार विष्टले बताए। ‘घटनाबारे अनुसन्धान भइरहेको छ, ट्यांकरका चालक फरार भएकाले अनुसन्धान पूरा भएको छैन,’ उनले भने। निरजले चलाएको मोटरसाइकल मोडिफाइ गरिएको छ। पछाडि बस्ने सिट निकै माथि उठाइएको छ। उनीसँग लाइसेन्स पनि छैन। लाइसेन्सका लागि ट्रायल भने पास गरिसकेको निरजले बताए। निमार्णाधीन सडकखण्डमा तीव्र गतिमा मोटरसाइकल चलाएको र खाल्डाखुल्टीका कारण दुर्घटनामा परेको प्रहरीको अहिलेसम्मको ठम्याइ छ। ‘रङ साइटबाट ओभरटेक गरेकाले पनि घटना भएको हो,’ सातदोबाटोका सई जेजंग कार्कीले भने। रिङरोडको कलंकी–कोटेश्वर सडक खण्डमा सवारी दुर्घटनामा परी महिनामा कम्तीमा तीन जनाको मृत्यु हुने गरेको प्रहरीले जनाएको छ। आइतबार बिहान बालकुमारी दुर्घटनामा युवतीको मृत्यु भएको केहीबेरमै तीनकुनेमा भएको अर्को दुर्घटनामा बाइक चालक पंकज गौतमको निधन भयो। तीनकुनेमा आइतबार बिहान साढे आठ बजे मिनीबसको ठक्करबाट गौतमको मृत्यु भएको हो। बा१९प ६७३२ नम्बरको मोटरसाइकलमा सवार तीनकुने निवासी ३७ वर्षीय पंकज गौतमलाई बा१ख ३६३४ नम्बरको मिनी बसको ठक्कर दिएको प्रहरीले जनाएको छ। मिनी बसको ठक्करबाट गम्भीर घाइते उनको उपचारको क्रममा काठमाडौं मेडिकल कलेज सिनामंगलमा मृत्यु भएको हो। मोटरसाइकल चलाइरहेका बेला पछाडिबाट मिनीबसले उनलाई ठक्कर दिएको कोटेश्वरका प्रहरी निरीक्षक श्रीराम भण्डारीले जानकारी दिए। ‘उनी बाइक चलाइरहेका रहेछन्, पछाडिबाट मिनीबसले ठक्कर दिएर पछारिएछन्,’ निरीक्षक भण्डारीले भने।
कट्टेल थरका चितवनका एक व्यक्ति अचानक बेहोस भएपछि स्थानीय चिकित्सकले काठमाण्डौं लैजान सल्लाह दिए । हतारमा एम्बुलेन्स खोजेर हान्निएका आफन्तले ठूलो आशाका साथ बिरामीलाई वीर अस्पताल पुर्‍याए । वीरमा आकस्मित कक्षका स्वास्थ्यकर्मीले ‘रेडिमेड’ जवाफ दिए, ‘भेन्टिलेटर छैन्, अन्तै लैजानुहोस् ।’ शिक्षण अस्पतालबाट पनि उस्तै जवाफ आयो । विपत्तिमा परेको हतास परिवार बिरामी कुदाउँदै चारवटा निजी अस्पताल चाहार्‍यो । अन्तमा थाहा भयो टाउकोमा रगत जमेकाले तत्काल शल्यक्रिया गर्नुपर्ने रहेछ । बिरामीलाई माइतीघरस्थित अन्नपूर्ण न्युरो असपतालमा पुर्‍याइयो । चिकित्सकले सिटी स्क्यान रिपोर्ट हेरेपछि भने, ‘शल्यक्रिया गर्नुपर्छ । ढिला भइसक्यो बाँच्ने सम्भावना पाँच प्रतिशत छ ।’ पाँच प्रतिशतको आश पछ्याउँदै परिवारले शल्यक्रियाको अनुमति दियो, तर बिरामीको सास सकियो अनि त्यतिन्जेल पैसा पनि निक्कै सकियो । अन्नपूर्ण अस्पतालका वरिष्ठ न्युरो सर्जन डा=वसन्त पन्तका अनुसार प्रत्येक दिनजसो अस्पतालमा यस्ता ‘केस’ भेटिन्छन् । ‘केही दिनअघि एक उच्च सरकारी अधिकारीलाई थुप्रै अस्पताल घुमाएर यहाँ ल्याउको थियो, ढिला भएकाले बचाउन सकेनौं,’ उनले सुनाए । गम्भीर अवस्थाका बिरामीलाई रोगअनुसार रेफर गरिने वैज्ञानिक प्रणाली नहुँदा राजधानीमा चिकित्सक र अस्पताल खोज्दाखोज्दै बिरामीको ज्यान जाने गरेको छ । अझ कतिपय अस्पताल र चिकित्सकले अमानविय ढंगले विरामीलाई रेफर गर्नुको सट्टा आफ्नै अस्पतालको भेन्टिलेटरमा राखेर कंगाल र मर्ने अवस्था भएपछि मात्र अन्त रेफर गर्छन् ।
संविधानसभा, अभिलेख अध्ययन तथा निक्र्योल समितिको बुधबारको बैठकले तत्कालीन संविधानसभाको संवैधानिक समिति, अवधारणापत्र र प्रारम्भिक मस्यौदासम्बन्धी प्रतिवेदन र विवाद समाधान सम्बन्धमा गठित उपसमितिको प्रतिवेदनलाई पारित गरी संविधानसभामा पठाउने सहमति जनाएको छ । समितिका सभापति विष्णु पौडेलको अध्यक्षतामा भएको बैठकमा उपसमितिका संयोजक भीमबहादुर रावलले प्रतिवेदन प्रस्तुत गरेका थिए । प्रतिवेदनमाथि मानबहादुर विश्वकर्मा, दीपक बोहरा, श्रीमाया थकाली, अग्निप्रसाद सापकोटा, राजेन्द्रप्रसाद पाण्डेलगायतले आफ्नो सुझाव राखेका थिए । बैठकमा अल्पसङ्ख्यक तथा सीमान्तकृत समुदायको अधिकार संरक्षण र सांस्कृतिक र सामाजिक ऐक्यबद्धताको आधार निर्धारण समितिको प्रतिवेदन अध्ययन उपसमितिको प्रतिवेदन २०७१ लाई संयोजक उषा गुरुङले प्रस्तुत गरे । प्रतिवेदनमा राज्यका नीति, निर्देशक सिद्धान्त, सीमान्तकृत समुदाय र अल्पसङ्ख्यक समुदायको अधिकार, धर्मसम्बन्धी र सांस्कृतिक तथा शिक्षासम्बन्धी हक, जातीय भेदभाव तथा छुवाछूतविरुद्ध र समानताको हक, नागरिकता, राष्ट्रभाषा, राष्ट्रको परिभाषा र प्रस्तावका विषयमा सहमति भएको र असहमति भएका बुँदालाई निक्र्योल गरिएको छ ।
शीर्ष नेताहरुले नै भाग खोजेपछि कांग्रेसमा ९१ समानुपातिक सभासद छान्न सकस परेको छ । संस्थापन, देउवा, उपसभापति तथा महामन्त्रीहरुले आ–आफ्ना पक्षकाहरुलाई पार्न दवाव दिइरहेका बेला भ्रष्टाचार कसुरमा जेल सजाय भोगेर निस्किएका खुमबहादुर खड्काले पनि सिट दाबी गरेको आजको नयाँ पत्रिकामा खबर छ । समानुपातिकतर्फको सभासदको टुंगो लगाउन आइतबार पनि कांग्रेस संसदीय समितिको बैठक बसेको थियो । तर एकपछि अर्को गुटले आ–आफ्नो सिट दाबी गरेपछि बैठकले कुनै निर्णय गर्न सकेको छैन । समानुपातिकको सूचीका विषयमा समितिमा २५ मंसिरदेखि छलफल भएको थिएन । संसदीय दलका नेता नै प्रधानमन्त्रीको उम्मेदवार हुने भएकाले बहुमत सदस्य आफ्नो पक्षमा पार्दै भागबन्डा गर्नु सभापति सुशील कोइरालाको लागि चुनौती बनेको छ । प्रत्यक्षतर्फ पनि कोइराला र देउवा पक्षबीच ६० र ४० प्रतिशत सभासद छन् । खुमबहादुर खड्कासमेत आधा दर्जन जति आफ्नो पक्षका सभासद पार्न दवाव दिएको कांग्रेस स्रोतको भनाइ छ । ‘केही दिनको स्थगनपछि आइतबार बैठक बसे पनि ९१ जना छान्न कुनै सहमति जुटेन’, एक केन्द्रीय नेताले भने, ‘दावी झन् बढ्दैछ । आ–आफनो पक्षको होमवर्कपछि ३ पुससम्म सहमति गर्ने भन्ने छ ।’ कांग्रेस स्रोतका अनुसार सभापति कोइरालालाई आफ्नो पक्षमा बहुमत सदस्य रहनेगरी समानुपातिकको अन्तिम सूची बनाउन समस्या परेको छ ।
नेकपा एमालेका प्रवक्ता प्रदिप ज्ञवालीले नेपाली कांग्रेसका सभापति सुशील कोइरालाको नेतृत्वमा सरकार गठन गर्ने क्रममा कांग्रेस र एमालेबीच तीन खाले सहमति भएको खुलासा गरेका छन। रिपोर्टर्स क्लब नेपालले बिहीबार आयोजना गरेको साक्षात्कारमा उनले दुई दलका अध्यक्षले हस्ताक्षर गरेको लिखित सात बुँदे सहमति, राष्ट्रपति र उपराष्ट्रपतिलाई अनुमोदन गराउने र संविधान जारी भएको ३५ दिन भित्र राष्ट्रपति, उपराष्ट्रपति, सभामुख, उपसभामुख र प्रधानमन्त्रीको निर्वाचन गराउने ब्यवस्था संविधान सक्रमणकालिन ब्यवस्थामा संविधान संसोधन गरेर राख्ने विषयको ड्राफ्ट बने पनि हस्ताक्षर नभएको र अर्को प्रधानमन्त्री सहित १३ मन्त्रालय काग्रेसले राख्ने र उप तथा गृह मन्त्रालयसहित १३ मन्त्रालय एमाले राख्ने तर अरु दल आउने भए दुबैले समान रुपमा मन्त्रालय छाडेर दिने मौखिक सहमति भएको खुलासा गरे। उनले भने–सहमति नभई एमालेले हावाको भरमा ब्यक्ति र पदको निर्णय गर्दैन शंका लागे प्रहरीकोमा लाई डिटेक्टर छ अरे कसले झुठ बोलेको छ परिक्षण गरे हुन्छ। गृह नदिने भनेर पहिला नै भनेको भए अर्कै कुरा हुन्थ्यो। समर्थन पाईसकेपछि अर्कै कुरा गर्नु धोका हो। एमालेलाई महिला वा विज्ञान मन्त्रालय दिने सहमति गरेर नदिएको भए पनि एमाले सरकारमा जाँदैन थियो। क्लबका अध्यक्ष ऋषि धमलाको सभापतित्वमा भएको साक्षात्कारमा ज्ञवालीले गृहमन्त्रालयको विषयमा पार्टीले गरेको निर्णयमा कुनै पुनरावलोकन नहुने स्पष्ट पार्दै भएको सहमति अक्षरश पालना नभए एमाले लतारिएर सरकारमा नजाने स्पष्ट परो। उनले भने– काग्रेसले सहमति कार्यान्वयन नगरी धोक दिए हामि बाहिरै बसेर समर्थन दिन्छौ। बैकल्पिक सरकार निर्माणमा लाग्दैनौ ढुक्कसँग काम गरे हुन्छ। तर सरकारलाई कति दिन सम्म समर्थन कायम रहन्छ भन्ने कुरा सरकारको काममा भर पर्छ। एउटा कुरा स्पष्ट छ, पार्टनरलाई धोका दिएर प्रधानमन्त्री सफल हुन सक्नु हुन्न। ज्ञवालीले कांग्रेसभित्रको समस्याको अगुल्टो एमालेमा झोस्न खोजेको आरोप लगाउँदै प्रकाशमान सिंहलाई चित्त बुझाउने नाममा एमालेको निर्णय र नेताहरुप्रति अर्नगल आक्षेप नलगाउन समेत चेतावनी दिए। कांग्रेस दाता र एमाले थाप्ने हैसियतमा भएको भए काग्रेसको अडान जायजै हुने भए पनि यदि एमाले काग्रेसको पार्टनरको रुपमा रहेकोले गृह दिन्नौ दिनु पर्छ भनेर कहाँ लेखेको छ भन्न नमिल्ने तर्क गरे। उनले आफ्नै पार्टीभित्र पनि शेरबहादुर देउवा, रामचन्द्र पौडेल, प्रकाशमान सिंहसँग पावर सेयरिङ नगरी अघि बढ्न नसक्ने अवस्थामा प्रधानमन्त्रीय पद्धति बसाल्ने तर्क राम्रो भए पनि सम्भव नभएको दाबी गर्दै संविधानले नै हरेक ठाँउमा सहमतिबाट अघि बढ्ने ब्यवस्था गरेको अवस्थामा प्रधानमन्त्रीय पद्धति बसाल्न नसकिने स्पष्ट पारे। ज्ञवलीले भने,'प्रधानमन्त्रीय पद्धतिमा प्रधानमन्त्रीले मन्त्रीहरुलाई हायर एण्ड फायर गर्न सक्छन तर सहमतिय सरकारमा प्रधानमन्त्री त्यस्तो गर्न सक्छन तपाईहरु आफै भन्नुस। हामीले प्रधानमन्त्रीलाई हाम्रो कठिनाई भनिसकेका छौ। गृह एमालेले लिए पनि प्रधानमन्त्रीले सबै प्रहरी चिफलाई गृह बाईपास गरेर रिपोर्ट लिन सक्छन। पावर एक्सरसाईज गर्न सक्छन। बाँकी तर्कको कुनै अर्थ छैन। उनले अहिले कांग्रेसको प्राथमिकता संविधान निर्माण हो भने पार्टनरसँगको सहमति कार्यान्वयन नगरी साथमा अघि बढ्न नसक्ने स्पष्ट पार्दै दुई दल सँगै जानु पर्छ भन्ने आवश्यकतालाई बुझ्ने हो भने विवाद एक मिनेटमा मिल्ने दाबी गरे। नेपाली कांग्रेसका नेता एवम वार्ता टोलीका सदस्य दिपकुमार उपाध्यायले एमाले नआए पनि शुक्रवारसम्ममा प्रधानमन्त्रीले मन्त्रीमण्डल विस्तार गर्ने जानकारी दिदै एमालेलाई हैसियत अनुसारको ठाँउ राख्ने गरी एउटा मन्त्रीलाई दुई तीन मन्त्रालयको जिम्मेवारी दिएर साने र चुस्ता आकारमा विस्तार गरिने बताए। उपाध्यायले भने विहीबारसाँझबाटै सरकार विस्तारको विषयमा छलफल हुन्छ र शुक्रवार विस्ता हुन्छ। हामि एमालेको भागको मन्त्रालय राखेर उसलाई पर्खिने योजनामा छौ। एमालेलाई कुनै पनि हालतमा गृह र अर्थमन्त्रालय दिन नसकिने स्पष्ट पार्दै उनले लुकेको सहमतिको नाममा नेपाल काग्रेसलाई बदनाम नगर्न एमाले नेताहरुलाई चेतावनी दिए। उनले एमाले नेताहरुले गृहमन्त्रालयको विषयमा जोडदार ढंगले कुरा उठाए पनि आफूहरुले त्यस विषयमा कुनै सहमति नगरी शिर्ष तहमा छलफल गर्न भनेको स्पष्ट पार्दै महाधिवेशन नजिकिदै गएको अवस्थामा एमालेभित्रकै समस्याले यस्तो अवस्था आएको दावी गरे। उनले भने–उहाँहरुको महाधिवेशन नजिकिदै गरेकोले ब्यवहारिक रुपमा समस्यामा हुनु हुन्छ। उहाँहरुको समस्या हामिले राम्ररी बुझेका छौ।
संविधानसभा चुनावमा मतदाता र कार्यकर्ता सुरक्षाका लागि नेपाली कांग्रेसले पनि अलग्गै 'सुरक्षा दस्ता' तयार गर्ने भएको छ। सुरक्षा दस्ताका लागि कार्यकर्ता तहबाट नेतृत्वमाथि व्यापक दबाब परेपछि यो विषयलाई पार्टी केन्द्रिय समितिले आगामी बैठकमा मुख्य अजेन्डाका रूपमा प्रस्तुत गरिने भएको आजको अन्नपूर्ण पोष्टमा खबर छ। महामन्त्री कृष्णप्रसाद सिटौलाले सुरक्षा दस्ता गठनका लागि कार्यकर्ता तहबाट सुझावसहितको दबाब आइरहेको स्वीकारे। 'मतदाता र बुथ सुरक्षाका विषयमा पार्टीले संस्थागत रूपमै संरचना बनाउनुपर्ने सुझाव आएको छ,' सिटौलाले भने,'कस्तो संरचना बनाउने भन्ने विषयमा केन्द्रीय समितिमा छलफल गरी छिट्टै निर्णयमा पुग्छौ।'
नेपालसँग सीमा जोडिएको भारतीय राज्य बिहारमा नीतिशकुमारको राजिनामापछि जितनराम माझीले नयाँ मुख्यमन्त्रीको पद सम्हाल्ने भएका छन्। सोमबार साँझ कामचलाउ मुख्यमन्त्री नीतिशकुमारले माझीलाई पटनास्थित राजभवन लगेका थिए जहाँ उनले जनता दल युनाइटेडको संसदीय दल नेताको हैसियतले नयाँ मुख्यमन्त्रीको आफ्नो दाबी प्रस्तुत गरेका थिए। नीतिशको मन्त्रिमण्डलमा मन्त्री रहेका माझी बिहारको सबैभन्दा गरिब मुसहर समुदायबाट पहिलो मुख्यमन्त्री बनेका छन्। उनको समुदाय बिहारमा 'मुसा खाने जाति' भनेर चिनिन्छ। भारतीय सञ्चारमाध्यमहरुका अनुसार मगध विश्ववि्दयालयका स्नातक माझी बिहारको गया जिल्लाको खिजिर सरायका हुन्। उनी जहानाावादको मख्दूमपुर विधानसभा क्षेत्रका प्रतिनिधि हु्ुुन्। उनी भर्खरै सम्पन्न भारतीय लोकसभा निर्वाचनमा गया निर्वाचन क्षेत्रबाट भाजपाका हरि माझीबाट पराजित भएका थिए। जितनराम माझीलाई लिएर राजभवनबाट बाहिर निस्केपछि जनता दल युनाइटेडका अध्यक्ष शरद पवार र पार्टीका बिहार प्रमुख बशिष्ठ नरेन सिंहसहित रहेका नीतिशले भने, 'माझीले नयाँ मुख्यमन्त्रीको दाबी गभर्नरसमक्ष पेश गरेका छन्। उनले जनता दल युनाइटेडका ११६, सिपिआइको १ र दुई स्वतन्त्रसहित ११९ विधायकको समर्थन गभर्नरसमक्ष पेश गरेका छन्।' बिहार विधानसभामा अहिले २३९ सदस्य छन्।
वर्षात्को पानीले नेपालगन्ज नगरको तल्लो क्षेत्र डुबानमा पर्दा त्यहाँका नागरिकमा सरुवा रोगको सङ्क्रमण देखापरेको छ । स्थानीय अस्पतालका चिकित्सकका अनुसार नगरवासीमा अहिले झाडापखाला, आउँमासी, टाइफाइड, रुघाखोकी, विषम प्रकारको ज्वरो तथा घाउखटिराको सङ्क्रमण पाइएको छ । यहाँस्थित भेरी अञ्चल अस्पताल, नेपालगन्ज शिक्षण अस्पताल, युनाइटेड अस्पताल तथा निजी क्लिनिकहरुमा दुई सातादेखि त्यस्ता रोगका बिरामीको सङ्ख्या ह्वात्तै बढेको छ । ती अस्पतालमा दिनहँु ५०÷६० जनाभन्दा बढी सङ्क्रमण रोगका बिरामी उपचारका लागि आउने र केहीको अवस्था अत्यन्त गम्भीरसमेत हुनेगरेको बताइएको छ । भेरी अञ्चल अस्पतालले त्यस्ता बिरामीको उपचारका लागि विशेष व्यवस्था मिलाएको छ । यसैगरी, बाँके जिल्लाका विभिन्न गाविसमा पनिसङ्क्रमण रोग पैmलिन नदिन जिल्ला जनस्वास्थ्य कार्यालयले सुरक्षा सतर्कता अपनाएको छ । सो कार्यालयका फोकल पर्सन रामबहादुर चन्दका अनुसार गाविसस्थित सबै स्वास्थ्यचौकीमा सङ्क्रमण रोगको औषधि पठाइएको छ भने रोग नियन्त्रणका लागि किटनाशक विषादी छर्कने तयारी भइरहेको छ । रासस
बेलायतमा हुन लागेको स्थानीय निर्वाचनका लागि एक नेपाली लेबर पार्टीका तर्फबाट सम्भावित उम्मेदवारको सूचीमा परेका छन्। करिब एक वर्षपछि हुने स्थानीय निर्वाचनका लागि त्यहाँको डार्टफोर्डको काउन्सिलर पदका लागि लेबर पार्टीले तयार पारेको सम्भावित उम्मेदवारको सूचीमा तनहुँ कमलावारी स्थायी घर भई हाल बेलायतमा कार्यरत वच्चुकैलाश कैनी परेका हुन्। पार्टीको डार्टफोर्ड निर्वाचन क्षेत्र समितिका सभापति मार्क म्याडिसनले आफूलाई सूचीमा परेको जानकारी दिएको कैनीले बताए। आगामी शुक्रबार हुने स्थानीय पार्टी सदस्यका बीचमा दिएको मन्तव्यका आधारमा भएको मतदानले उम्मेदवारको निक्र्यौल गर्ने उनले बताए। बेलायती सरकारी स्वास्थ्य संस्था क्विन एलिजावेथ हस्पिटलको क्लिनिकल म्यानेजर पदमा कार्यरत कैनी लेबर पार्टीको डार्टफोर्ड एकाइको ट्रेड युनियन संयोजक समेत हुन्। आफ्नो प्रदर्शनका आधारमा उम्मेदवार छनोट हुने विश्वास लागेको कैनीले बताए। कैनी सन् २००९ देखि लेबर पार्टीमा आवद्ध छन्। सन् २०१३ देखि पार्टी सक्रिय सदस्य भएका कैनी लेबर सम्मेलनका सदस्य समेत छन्। बेलायतमा आएर पनि राजनीतिक दलमा आवद्ध भएर काम गर्न पाउँदा खुशी लागेको उनले बताए।
स्वास्थ्य तथा जनसंख्या मन्त्रालयले किन्ने तयारी गरेको क्यान्सर पत्ता लगाउने ‘पेट स्क्यान’ मेसिनमा करिब १० करोड भ्रटाचारको खेल भैरहेको तथ्य आजको नागरिकले खुलाएको छ । ३५ करोड मुल्यको उक्त मेसिन किनिहाले पनि नेपालमा तत्काल प्रयोग हुन नसक्ने बिज्ञहरु बताउँछन् । पाँच करोड बढी मुल्य पर्ने सामग्री किन्दा अन्तराष्ट्रिय बोलपत्र माग गर्नुपर्ने सार्बजनिक खरिद ऐन बिपरित एकै व्यापारीका नाममा रेहेका तीन कम्पनीसँग अलगअलग दरका कोटेशन मागेर गुपचुप मेसिन किन्न लागिएको हो । तर, उक्त मेसिनमा आणविक पदार्थ प्रयोग हुने भएकाले तत्काल नेपालमा सम्भब छैन । आणविक पदार्थ अनुगमन कानुन नबनेकाले महँगोमा खरिद गर्न लागिएको मेसिन त्यत्तिकै थन्किने निश्चित छ । स्वास्थ्य मन्त्रालयले खरिद नियमावली बिपरित गुपचप तीनवटा कोटेशन माग गरेकोमा भदौ ३ गते एक व्यापारीले मात्र आर्थिक प्रशासन शाखामा दर्ता गराएका थिए । त्यही कोटेसनका आधारमा सबभन्दा सस्तो किन्न लागेको स्वाङ पार्दै खरिद फाइल अघि बढाइएको स्रोतले जानकारी दियो । 'पोजिसन इमिसन टोमोग्राफी (पेट) स्क्यान' भनिने यो मेसिलाई शरीरमा फैलीएको क्यान्सर पत्ता लगाउने सबभन्दा अत्याधुनिक उपकण मानिन्छ । राष्ट्रपति रामवरण यादवको पहलमा स्वास्थ्य मन्त्रालयले उपकरण किन्ने प्रक्रिया अघि बढाएको हो ।
मेगा बैंक नेपाल लिमिटेडले एक लाख ४४ हजार ४ सय ५६ जनालाई प्राथमिक सेयर बाँडफाँट गरेको छ। उक्त बैंकले आज राजधानीमा पत्रकार सम्मेलन गरेर रु ६९ करोड ९० लाख बराबरको प्राथमिक सेयर छुट्याइएकामा रु १४ अर्ब अर्थात् २२ गुणाभन्दा बढी आवेदन परेका जनाएको छ। बैंकका प्रमुख कार्यकारी अधिकृत अनिलकेशरी शाहले रु ६९ करोड ९० लाखका निम्ति आह्वान गरिएको साधारण सेयरका लागि त्यति धेरै आवेदन पर्नुले नेपालमा पुँजीको होइन विश्वासको वातावरण बन्न नसकेको प्रष्टिीने बताए। बैंकका अध्यक्ष प्रा मदनकुमार दाहालले एक हजार २१९ जनाले सुरु गरेको बैंकमा अब एक लाख ४४ हजार ४५६ जना लगानीकर्ता थपिनु मेगाप्रतिको जनविश्वास भएको बताए। तीन वर्षअघि स्थापना भएको उक्त बैंकले देशका विभिन्न स्थानमा २८ वटा शाखामार्फत बैंकिङ सेवा प्रवाह गर्दै आएको छ। साथै बैंकले ४५ ठाउँमा शाखारहित सेवा दिइआएको छ। रासस
एकीकृत नेकपा माओवादीका अध्यक्ष पुष्पकमल दाहाललाई अहिले पूर्वजनमुक्ति सेनाका आफ्नै कमान्डरहरूले घुर्काउन थालेका छन् । शिविरभित्र भएको आर्थिक हिनामिनाका सवालमा आफूहरूमाथि लागेको भ्रष्टाचारको आरोपमा ‘क्लिन चिट’ दिने आश्वासन दिए पनि अझै सोअनुरूपको काम नभएको भन्दै उनीहरूले दाहाललाई घुक्र्याउन थालेका आजको राजधानीले समाचार छापेको छ । स्रोतका अनुसार केही कमान्डरले पार्टी जिम्मेवारीको अवज्ञा गरेर दाहाललाई चुनौती दिन थालेका छन् भने केहीले आगामी निर्वाचनमा आफूहरू उम्मेदवार नबन्ने र पार्टीका उम्मेदवारलाई पनि असहयोग गर्ने चेतावनी दिइरहेका छन् । एकीकृत माओवादीका केन्द्रीय सदस्यसमेत रहेका तत्कालीन डिभिजन कमान्डर धनबहादुर मास्की ‘राजेश’ र कालीबहादुर खाम ‘विविध’ले पार्टी जिम्मेवारीको अवज्ञा गरेका हुन् भने अन्य कमान्डरहरूले निर्वाचनमा असहयोग गर्नेसम्मको चेतावनी दिइरहेका छन् । खाम र मास्कीले पार्टीले सञ्चालन गरेको एकमहिने जनसम्बन्ध सुदृढीकरण अभियानदेखि जारी केन्द्रीय समिति बैठकसम्ममा सहभागिता नजनाई पार्टी जिम्मेवारीको अवज्ञा गरेका छन् । अभियानका क्रममा खामलाई काठमाडौं क्षेत्र नम्बर–८ र मास्कीलाई सप्तरी क्षेत्र नम्बर–५ मा खटाइएको थियो । प्रहरीको वान्टेड सूचीमा समेत रहेका खामलाई नेता अमिक शेरचनले सम्हालेको काठमाडौं–८ मा जिम्मेवारी तोकिएको थियो । अभियानका क्रममा कार्यक्षेत्र गए पनि तेजबहादुर वली, महेन्द्रबहादुर शाहीलगायतले भने आपू्कहरूमाथि लागेको आरोपमा ‘क्लिन चिट’ नदिएमा निर्वाचनमा असहयोग गर्ने बताउन थालेका छन् । माओवादीका तत्कालीन सात डिभिजन कमान्डरमध्ये मास्की, वली, शाही र खाम बढी विवादमा तानिएका थिए । सुकबहादुर रोका, सन्तु दराई र यमबहादुर अधिकारी भने अन्य चार कमान्डरको तुलनामा अलिक इमानदारमा गनिएका थिए । जसमध्ये अधिकारी अहिले नेपाली सेनाका अधिकृतमा समायोजन भएका छन् । २०६९ साउनमा काठमाडौंको भृकुटीमण्डपमा भएको विस्तारित बैठकमा शिविरभित्र व्यापक मात्रामा आर्थिक हिनामिना भएको भन्दै छानबिन गर्नुपर्ने चर्को आवाज उठेपछि एमाओवादीले नेता पोष्टबहादुर बोगटीको संयोजकत्वमा छानबिन समिति बनाएको थियो । जसको प्रतिवेदन उसले अहिलेसम्म गोप्य राखेको छ । स्रोत भन्छ, ‘त्यसबेला अध्यक्ष दाहालले सातैजना डिभिजन कमान्डरलाई बोलाई छानबिन समिति गठन गर्ने, त्यसलाई काम गर्न सहज पार्नका लागि कमान्डरहरूले सामूहिक राजीनामा दिने र त्यसको केही समयमा नै पार्टीको आवश्यकतामा नै कमान्डरहरूले रकम हेडक्वार्टरलाई बुझाएकाले कमान्डरहरू निर्दो रहेको भन्दै ‘क्लिन चिट’ दिने आश्वासन दिएका थिए । ‘त्यसपछि नै कमान्डरहरूले सामूहिक राजीनामा दिएका हुन्,’ एक डिभिजन कमान्डरले नाम उल्लेख नगर्ने सर्तमा भने, ‘त्यसयता न अध्यक्षले ‘क्लिन चिट’ दिने काम गरे, न त पार्टी भूमिकामा नै महत्वपूर्ण जिम्मेवारी दिए ।’ खाम र मास्कीले यसअघिको केन्द्रीय समिति बैठकमा पार्टीकै निर्देशनमा आफूहरूले शिविरभित्र उठाएको रकम हेर्डक्वार्टरमा बुझाएकाले आफूहरूलाई दोषी देखाउन नमिल्ने भन्दै कडा रवैया देखाएका थिए । मास्कीले छानबिन समिति गठन भइसकेपछि केही रकम पार्टी हेर्डक्वार्टरमा बुझाएको र त्यसलाई पनि लुकाइएकाले उनी दाहालसँग असन्तुष्ट बनेको बताइन्छ । खाम र मास्कीले अहिले पार्टी निर्णय मात्रै मानेका छैनन्, पार्टीका नेताहरूको फोनसमेत उठाउँदैनन् । जारी केन्द्रीय समिति बैठकमा नआएपछि पार्टी हेडक्वार्टर र सहकर्मी केन्द्रीय नेताहरूले गरेका फोनसमेत अहिले उनीहरूले उठाइरहेका छैनन् । ‘बैठकमा समेत नदेखिएपछि पटक–पटक फोन सम्पर्क गर्दा उहाँहरू दुवैजनाले फोन उठाउन चाहिरहनुभएको छैन,’ एमाओवादी केन्द्रीय कार्यालय स्रोतले भन्यो, ‘जसका कारण उहाँहरू अध्यक्षलाई घुक्र्याउने र बार्गेनिङ गर्ने तहमा पुगेको बुझ्न सकिन्छ ।’ सोलोडोलो सबै कमान्डरहरूलाई एउटै र्‍यांकमा भष्टाचारको आरोपमा मुछेको भन्दै केही कमान्डरहरू पनि पार्टी नेतृत्वप्रति असन्तुष्ट बनेका छन् । उनीहरूले भने आफूहरूमाथि लागेको दाग नमेटेमा निर्वाचनमा असहयोग गर्नेसम्मको धम्की पार्टीका शीर्ष नेताहरूलाई भेटेर दिइरहेका छन् ।
रौतहट जिल्लाको एकमात्र ठूलो उद्योगको रूपमा रहेको गरूडास्थित श्रीराम सुगर मिल्स हालसम्म सञ्चालन न हुँदा किसानहरूलाई ठूलो समस्या परेको छ। गत वर्ष पुस महिनाको सुरूआतसँगै सञ्चालन भएको मिल यस पटक पुसको पहिलो साता वितिसक्दा पनि सञ्चालन हुने कुनै लक्षण देखिएको छैन। समय मै मिल सुरू नहुँदा सबभन्दा बढी खेतमा उखु रहेका किसानलाई समस्या परेको छ । पुसको पहिलो साता उखु काटेर खेतमा गहुँ,मसुरो मकै राप्ने गरिन्छ। तर यो वर्ष खेत खालि नभएका कारण खेत बाँझै रहने निश्चित रहेको किसानहरुले गुनासो गरेका छन्। रौतहट जिल्लाभरीमा गरी कुल १५ हजार बिगाहा खेतमा उखँबाली लगाइएको छ। सो मध्ये पाँचसय बिगहा भन्दा बढीमा खुटी उखु रहेको छ। हाल सम्म चिनिमिल संचालन हुन नसकेको कारण उक्त जग्गा मध्ये अधिकांस बाँझो रहको कटहरिया गाविस वडा नं १का गणेश साह कलवार बताँउछन। मूल्य निर्धारणको बिषय लिएर ब्यवस्थापन पक्षले मिल सञ्चालनमा ढिलाइ गर्दा हजारौ किसान मर्कामा परेका छन।पछिलो दुई साता देखि उखु उत्पादक संघ र चिनि उत्पादक संघ बिच मुल्य निर्धारणको बिषयमा छलफल र बैठक भइ रहेता पनि कुनै ठोस निश्कर्ष निस्कन सकेको छैन। दुबै पक्षबीच फेरि भोलि मंगलवार काठमाण्डौमा बैठक बस्ने मिल स्रोतले जनाएको छ। उखु उत्पादकले प्रति क्विन्टल चारसय ५९ रुपैया ५० पैसा निर्धारणको माग राख्दै आएको छ भने चिनी उत्पादकले कम्तीमा गत वर्षको दर चार सय ८१ रुपैया प्रती क्विन्टल उखुको दर तोकीनु पर्ने माग राख्दै आएको छ। मिल सुरु हुने समयमा उखु उत्पादक संघले मुल्य निर्धारणको लागि बैठक र छलफल गरेर समय कटाउने काम गरेको भन्दै किसानहरुले गुनासो गरेका छन्।
मलेसिया सरकारले २ साताअघि गैरकानुनी अप्रवासीविरुद्ध धरपकड सुरु गरेपछि स्वदेश फर्कन ट्राभल डकुमेन्ट बनाएर बसेका ३ हजार नेपाली उतै रोकिएका छन्। धरपकडमा पक्राउ परेका ५ सयजनाको अवस्था अज्ञात रहेको नागरिक दैनिकमा प्रकटकुमार शिशिरले समाचार लेखेका छन्। मलेसिया सरकारले दोस्रोपटक माघ ६ गते व्यापक धरपड गर्दै २ हजार गैरकानुनी आप्रवासी कामदार पक्राउ गरेको थियो। पक्राउ पर्नेमा २ सय नेपाली रहेको अनुमान गरिएपछि उनीहरुको अवस्थाबारे कुनै जानकारी नभएको त्यहाँस्थित नेपाली दुतावासले जनाएको छ।
उच्च माध्यमिक शिक्षा परिषद्बाट छात्रवृत्ति कोटामा निजी कलेजमा अध्ययनरत विद्यार्थीसँग रकम लिएको विषयमा अख्तियार दुरुपयोग अनुसन्धान आयोगले छानबिन प्रक्रिया थालेको छ । अख्तियारले निजी कलेजमा छात्रवृत्ति कोटामा पढ्न गएका विद्यार्थीसँग कलेजले रकम लिए नलिएको विषयमा छानबिन गरी ३० दिनभित्र प्रतिवेदन पेस गर्न परिषद्लाई निर्देशनसमेत दिएको आजको राजधानीमा खबर छापिएको छ । अख्तियारले परिषद्मा पठाएको पत्रमा छात्रवृत्ति कोटाको विषयमा स्थलगत रूपमा अध्ययन गर्नुपर्ने उल्लेख छ । उच्च माध्यमिक शिक्षा परिषद्को छात्रवृत्ति कोटामा पढ्ने विद्यार्थीले कुनै पनि शुल्क तिर्नु नपर्ने परिषद्को नियममा उल्लेख छ । तर, निजी कलेजले भने छात्रवृत्ति कोटामा पढ्न गएका विद्यार्थीसँग चर्को शुल्क लिँदै आएको उजुरी अख्तियारमा परेको छ । परिषद्ले गठन गरेको अनुगमन समितिले चालू शैक्षिक सत्रका लागि विज्ञान संकायमा पढ्नेले १२ हजार रुपैयाँ, व्यवस्थापन संकायकाले ६ हजार ५ सय र मानविकी संकायमा पढ्नेले ३ हजार ५ सय अधिकतम शुल्क निर्धारण गरेको थियो । तर, निजी कलेजहरूले ५ हजारदेखि ५० हजार रुपैयाँसम्म लिएको भन्दै अख्तियार दुरुपयोग अनुसन्धान आयोगमा उजुरी परेपछि उसले परिषद्लाई पत्राचार गरेको हो । सामुदायिक विद्यालयबाट एसएलसी उत्तीर्ण विद्यार्थीले मात्र दश जोड दुईको ११ र १२ कक्षाका लागि प्रतिस्पर्धा गर्न सक्नेछन् । छात्रवृत्तिमा पढ्ने अवसर प्राप्त भए पनि आफूहरूले चर्को शुल्क तिर्नु परेको भन्दै आयोगमा विद्यार्थी र अभिभावकले उजुरी दिएका हुन् । अख्तियार दुरुपयोग अनुसन्धान आयोगले परिषद्लाई अनुगमन गरी प्रतिवेदन पेस गर्न निर्देशन दिए पनि परिषद्का उपाध्यक्ष डा. हेमकुमार मिश्र र सदस्य सचिव भीमलाल गुरुङले अनुगमन कार्य अगाडि नबढाउन निर्देशन दिएको परिषद् स्रोतले बतायो । आयोगले अकुत सम्पत्ति कमाएको भन्दै उपाध्यक्ष मिश्र र सदस्य सचिव गुरुङलाई छानबिन प्रक्रिया अगाडि बढाइसकेको छ । उपत्यकालगायत मुलुकका ठूला निजी कलेजले विद्यार्थीसँग चर्को शुल्क लिँदै आएका छन् ।
सर्वोच्च अदालतले एमाओवादी अध्यक्ष पुष्पकमल दाहाललाई तीन दिन भित्र अदालतमा उपस्थित हुन आदेश गरेको छ। दहालले अदालतको मानहानी गरेको जिकिर सहित अधिवक्ता दिनेश त्रिपाठीले भदौ १०गते दायर गरेको रिटमा सर्वोच्चले यस्तो आदेश गरेको हो। न्यायाधीश ज्ञानेन्द्रबहादुर कार्कीको इजलासले, बिहीबार, दहाल आफै आएर लिखित जवाफ दिन आदेश गरेको हो। दाहालले अदालतले द्वन्दकालका मुद्दा व्युँताएको भन्दै आक्रोस व्यक्त गरेका थिए। उनले पोखरामा भएको कार्यकर्ता भेलालाई सम्बोधन गर्दै …अदालत भनेको के जात हो?' भनेर आलोचना गरेका थिए। अधिवक्ता त्रिपाठीले दहालको सो भनाईले अदालतको मानहानी भएको जिकिर सहित सर्वोच्च अदालत ऐन२०४८को दफा ७ अनुसार हदैसम्मको कारबाही माग गर्दै रिट दायर गरेका थिए ।
आफ्ना छोरालाई माओवादी कार्यकताले हत्या गरेको र सरकारले त्यसको अनुसन्धान नगरेको भन्दै १ सय ४७ दिनदेखि अनसन बसेका अधिकारी दम्पतिलाई भेट्न एमाओवादी अध्यक्ष पुष्पकमल दाहालसहित ४ जना पूर्वप्रधानमन्त्रीहरु शुक्रबार दिउँसो वीर अस्पताल गएका छन्। नन्दप्रसाद अधिकारी र गंगामाया अधिकारी दम्पतीलाई भेटेर अहिले उनीहरु वीर अस्पतालका भिसी दामोदर पोखरेलको च्याम्बरमा पुगेका छन्। दाहालसँगै पूर्वप्रधानमन्त्रीहरु बाबुराम भट्टराई, शेरबहादुर देउवा र माधवकुमार नेपाल वीर पुगेका हुन्। चार पूर्व प्रधानमन्त्रीभन्दा केहीबेरअघि प्रधानमन्त्री सुशील कोइराला पनि अधिकारी दम्पतीलाई भेट्न वीर अस्पताल पुगेका थिए। छोराका हत्यारालाई कारबाही माग राखेर एक सय ४७ दिनदेखि वीर अस्पतालमा आमरण अनशनमा बसेका गोरखा फुजेलका नन्दप्रसाद अधिकारी र उनकी पत्नी गंगामायाको स्वास्थ्य गम्भीर बन्दै गएको छ। नन्दप्रसादको भन्दा पनि गंगामायाको अवस्था थप चिन्ताजनक बनेको छ। उनीहरूको अवस्था गम्भीर बन्दै गएको र माग सम्बोधन गर्न सरकारले चासो नदेखाएपछि मानवअधिकारकर्मीले तत्काल पर्याप्त कार्यादेशसहितको अन्तर्राष्ट्रिय सत्य निरूपण मिसन नेपालमा पठाइदिन राष्ट्रसंघीय मानवअधिकार उच्चयुक्त नवी पिल्लेलाई पत्र पठाएका छन्। नेपालका लागि राष्ट्रसंघका आवासीय प्रतिनिधि जेमी म्याकगोल्ड्रिकमार्फत पिल्लेलाई पठाइएको पत्रमा न्यायको खोजीमा सत्याग्रह गरिरहेका अधिकारी दम्पतीको स्वास्थ्य चिन्ताजनक हुँदै गएको र कुनै पनि बेला अप्रिय स्थिति उत्पन्न हुनसक्ने उल्लेख छ। पत्रमा नेपालमा दण्डहीनताकै कारण अधिकार दम्पतीका कान्छा छोरा कृष्णप्रसादका हत्याराले सजाय नपाएको जनाइएको छ। द्वन्द्वत्तोर न्याय र क्षतिपूर्तिबारे सरकारले कुनै विश्वसनीय र प्रभावकारी कदम नचालेको पनि पत्रमा लेखिएको छ। गंगामायालाई खोकी र छाती दुखाइले सास फेर्न कठिनाइ भएपछि समयसमयमा अक्सिजन दिनुपर्ने अवस्था आएको छ। दुई दिनदेखि उच्च ज्वरो आइरहेको छ। ज्वरो स्लाइनमार्फत औषघि दिँदा पनि नियन्त्रणमा आएको छैन। उनको रुद्रघण्टी वरपर सुन्निएको छ। गंगामायाको बोली पनि निकै कमजोर भएको छ। अधिकारी दम्पतीमा पेट पोल्ने र घाँटी दु ने समस्या पनि देखिएको छ। स्वास्थ्यकर्मीले सघन उपचार कक्षमा लैजान गरेको आग्रह पनि उनीहरूले मानिरहेका छैनन्। नन्दप्रसादले सरकारी निकायले अपराधीलाई पक्रनुभन्दा बचाउन खोजेको आशंका आफूलाई भएको बताए। आरोपीमध्ये एकलाई विदेशबाट ल्याइँदै गरेको खबर निकै दिन अघि सरकारी पक्षले सुनाए पनि अहिलेसम्म नल्याइनुले आशंका जन्माएको उनले बताए। ‘छोरा मार्न सघाउने मानिसबाट पनि धेरै कुरा थाहा लाग्न सक्थ्यो, तर सरकारले केही गरिरहेको छैन’, उनले थपे। प्रधानमन्त्री बन्नुअघि दुईपटक आफूलाई भेटेका सुशील कोइरालाले न्याय दिलाउन अहिलेसम्म ठोस कदम नचाल्नुले थप पीडा भएको उनले बताए। अधिकारीले छोरा कृष्णप्रसादको हत्या माओवादी कार्यकर्ताले गरेको किटानी जाहेरी चितवन प्रहरीमा दिए पनि दोषीलाई कानुनी कारबाहीको दायरामा ल्याउने काम अहिलेसम्म भएको छैन।
राष्ट्रपति डा. रामवरण यदवले पर्सादेखि सप्तरीसम्मको चुरे जङ्गल उजाड भएकामा चिन्ता व्यक्त गरेका छन्। सिरहाको सारश्वरमा आयोजित विश्वकल्याण शान्ति महायज्ञको उद्घाटन समारोहलाई आज सम्बोधन गर्दै उनले तीस वर्ष अगाडि पर्सादेखि सप्तरीसम्मको चुरे हराभरा भएकामा अहिले उजाड भएकाले सबै मिलेर चुरे संरक्षण गर्न आवश्यक भएको बताए । चुरेको विनाश भएका कारण तराईमा पानीको स्रोत नै सुकेर उब्जाउ जग्गा मरुभूमिमा परिणत भएको बताउँदै राष्ट्रपतिले भने,“तराईमा पहिले पोखरी, इनार, तालतलैया सबै भरिभराउ थियो, अहिले सबै पानीको मुहान सुकिसक्यो, अब पनि चुरे जङ्गल संरक्षण गर्न सकेनौँ भने सबभन्दा बढी समस्या हामी तराईवासीलाई नै खेप्नुपर्छ।” अर्को प्रसङ्गमा उनले सबै दल मिलेपछि दोस्रो संविधानसभाको चुनाव शान्तिपूर्वक सम्पन्न भएको हो भन्दै अब दलहरू एकजुट भएमा स्थानीय निकायको चुनाव पनि गराउन सकिने बताए । पाँच वर्ष बित्दा पनि संविधान जारी हुन नसकेकामा दुःख व्यक्त गर्दै राष्ट्रपति डा यादवले अब सबै दलले मिलेर समयमा गणतन्त्रात्मक संविधान जारी गर्नुपर्नेमा जोड दिएका थिए । देशमा दिगो शान्ति र संविधान बनोस् र सामाजिक, आर्थिक, सांस्कृतिकलगायत हरेक पक्षको सुरक्षा होस् भन्ने जनताको चाहना हो भन्दै उनले त्यहीअनुसार अघि बढ्न आफूले दलहरूलाई सुझाव दिने गरेको बताए । उनले भने, “म हात जोडेर सबै नेता र प्रधानमन्त्रीज्यूलाई भन्छु कि सबै मिलेर समयमा संविधान बनाइदिनुस्।” देशमा एकता र अखण्डता कायम होस्, देशको एकता नखल्बलियोस्, राम्रो शासन होस्, संविधान बनोस् भन्ने आफ्नो चाहना रहेको राष्ट्रपति डा यादवको भनाइ थियो। महायज्ञ आगामी वैशाख ६ गतेसम्म चल्ने आयोजक समितिका संयोजक जीवछ गुप्ताले जानकारी दिए । महायज्ञबाट सङ्कलित रकमबाट वृद्धाश्रम स्थापना गरिने बताइएको छ रासस
एकिकृत नेकपा माओवादीका नेता तथा पुर्वमन्त्री टोपबहादुर रायमाझीले प्रधानमन्त्री सुशील कोइराला आफ्नै कारण निरीह, असक्षम र असफल प्रधानमन्त्री भएको बताए। प्रधानमन्त्रीको कुर्चीमा बसरे मलाई अरुले काम गर्न दिएनन् अवरोध गरे भनेर हिडनु शान्ति र संविधान निर्माणलाई पछाडी धकेलेर संविधान नबनाउने खेल भएको पनि रायमाझीले दावी गरे। 'कोइरालासँग बहुमतको सरकार र आफनै राष्टपति छन, एमाओवादीले प्रतिपक्षमा बसेर सहयोग गरेको छ, सबै कुराले साथ दिएको छ तर गर्न सकिन भन्नु एक वर्षभित्रमा जारी गर्नुपर्ने संविधान निर्माणप्रति जिम्मेवार नहुनु हो,' उनले भने। नेपाल पत्रकार महासंघ अर्घाखा‘ची शाखाले सन्धिखर्कमा मंगलबार गरेको पत्रकार सम्मेलनमा नेता रायमाझिले स्थानीय निकायको निर्बाचन र संबिधान निर्माण दुबै काम एक बर्षमा हुन नसक्ने बताए। स्थायी शान्ति र १ वर्ष भित्र संविधान निर्माणका लागि एमाओवादी प्रतिपक्षमा बसेर खबरदारी गर्ने बताए। द्धन्द्धकालीन मुद्धा उठाएर शान्ति प्रक्रिया भा“डने षडयन्त्र भैरहेको छ', उनले भने, 'डलरको खेती गर्नेहरुले शान्ति र संविधानलाई भडकाउने काम गरिरहेका छन।' द्धन्द्धकालीन मुठा उठाएर सरकारले बृहत शान्ति सम्झौताको विपक्षमा उभिन खोजेको र देशलाई शान्तिको मार्गबाट पुनःद्धन्द्धतर्फ धकेल्न खाजेको आरोप लगाए। उनलेे सहमति, सहकार्यबाटै देशमा निकास दिन सकिने भएकाले स्थानीय निकायको निर्बाचनलाइ भन्दा पनि संबिधान निर्माणलाइ पहिलो प्राथमिकता दिनुुपर्ने बताए
छिन्चु जाजरकोट सडकअन्तर्गत छेडालिर्ता खण्डमा बिहीबार राति भएको मोटरसाइकल दुर्घटनामा परी दुईजनाको मृत्यु भएको छ। प्रहरीका दिएको जानकारीअनुसार भे.३.त ८९४६ नम्बरको मोटरसाइकल दुर्घटना हुँदा मोटरसाइकलमा सवार खलङ्गा–३ का अन्दाजी २५ वर्षीय शिवनारायण कार्की र मोटरसाइकल पछाडि सवार रुकुम पुर्तिकाँडा–२ गिठाकोटकी हीरा पुनको मृत्यु भएको हो। मोटरसाइकल सडकदेखि ३५ मिटर तल भेरीनदीमा खसेको प्रहरी नायब उपरीक्षक चक्रबहादुर सिंहले बताए। शवलाई अहिले जिल्ला अस्पताल जाजरकोटमा ल्याइएको छ। रासस
ललितपुर चापागाउँको प्रहरी हिरासतमा रहेका ट्याक्सी ड्राइभर रवि महर्जनको बुधबार राति अस्पताल लैजाने क्रममा निधन भएपछि बिहानैदेखि चापागाउँ तनावग्रस्त छ। १४ दिनदेखि थुनामा रहेका महर्जन राति डेढ बजे अचानक छट्पटाएपछि उनलाई पाटन अस्पताल लगिएको र उपचारका क्रममा उनको निधन भएको चापागाउँ प्रहरी चौकीका इन्स्पेक्टर शरद सुवेदीले सेतोपाटीलाई जानकारी गराए। 'उनलाई अचानक अट्याक भएको हुनसक्छ,' ;' सुवेदीले भने। उनी गाजा सेवनका क्रममा समातिएको इन्स्पेक्टर सुवेदीले बताए। ट्याक्सी ड्राइभरहरुले भने महर्जनलाई यातना दिएर मारिएको दाबी गर्दै चापागाउँदेखि सातदोबाटोसम्म यातायात अवरुद्ध गरेका छन्। केहीबेरअघि प्रदर्शनकारीहरुले चापागाउँ अगाडि टायर बाल्दै प्रदर्शन गरेको र प्रहरीसँग झडपको स्थिति बने पनि कुनै अप्रिय घटना नभएको सुवेदीले जानकारी दिए।
मौसममा गर्मी प्रखररुपमा चढ्नुअघि नै संसदमा गरम मिजास हाबी बनेको छ। संविधान र शान्ति प्रक्रियाका महत्वपूर्ण खुड्किलामा टेक्नुको साटो संसदका केही सदस्य आफ्नो मर्यादा, दायित्व र उन्मुक्तिलाई दुरुपयोग गर्दै संसदमा उपस्थित भई आफ्नो बचाउ गर्न नसक्नेहरुलाई तारो बनाउने अभ्यासमा जुटेका छन्। संसदीय नियम र प्रक्रिया बुझ्नेहरु अबुझ बन्न पुगेका छन्। अध्यक्षले त्यो गैरसंसदीय अभ्यासलाई उदासीनताद्वारा अनुमोदन गरेका छन्। एनेकपा–माओवादीका प्रभावशाली सदस्य शक्ति बस्नेतले काठमाडौँस्थित नर्वेजियन दूतावासमार्फत नागरिक समाजसँग जोडिएका कनकमणि दीक्षितलाई छ करोड रकम प्रदान गरिएको र त्यो माओवादी तथा शान्ति प्रक्रियाविरुद्ध लक्षित नर्वे र ‘डलरवादी’ संलग्न षड्यन्त्रको पाटो भएको दाबी गरेका छन्। दीक्षितले उक्त रकम नियम, कानुन र प्रक्रिया मुताविक लिइएको स्पष्टीकरण दिएका छन्। नेपाल सरकारको कानुनअनुसार दर्ता भएर समाज कल्याण परिषद्बाट स्वीकृति लिई कुनै संस्थाले प्राप्त गरेको आर्थिक सहायताबारे व्यक्तिको चरित्र हत्याको शैलीमा संसदमा प्रश्न उठाउनु संसदीय परम्परा र मान्यताविपरीत हो। नेपालमा हजारौँ गैरसरकारी संस्थाले कानुनको अधीन रहेर अधिकारप्राप्त सरकारी संस्थाबाट स्वीकृति लिएर आर्थिक सहायता लिएका छन्। यी संस्थाले कसरी र किन सहायता पाए भनेर संसदमा प्रश्न उठाउनुको कुनै औचित्य हुन्छ? त्यस्तो रकमको दुरुपयोग भए अथवा स्पष्टीकरण अपर्याप्त भएमा विधि र प्रक्रियासम्मत छानबिन गर्ने सम्पूर्ण अधिकार र जिम्मेवारी सरकारसँग छ। तर, व्यक्ति विशेषलाई तारो बनाउँदै संसदीय मञ्चको दुरुपयोग सरकारी या प्रतिपक्षी कुनै पनि सदस्यका लागि अशोभनीय आचरण हो। जुन सन्दर्भमा कनकमणि दीक्षितमाथि नियोजित प्रहार गरिएको छ, त्यो झनै गम्भीर छ। गंगामाया र नन्दप्रसाद अधिकारी अनशन प्रकरणले मुलुकमा अभूतपूर्व प्रतिक्रिया जन्माएको छ। गोरखा फुजेलका ग्रामीण दम्पती छोरा कृष्णप्रसाद अधिकारीका हत्याराहरुलाई कानुनको दायरामा ल्याउन सरकारमाथि दबाब दिँदै विगत ६ महिनादेखि अनशनमा छन्। कार्यकारी प्रमुखसमेत बनेका पूर्वप्रधानन्यायाधीश खिलराज रेग्मी आश्वासन पूरा नगरी सिंहदरबारबाट बिदा भए। र, त्यो अनशन माओवादी लगायत सबै ठूला दलका जनप्रतिनिधिहरुले चुनेका प्रधानमन्त्री सुशील कोइरालाको कार्यकालको दुई महिना बित्दा पनि जारी छ। विडम्बना त के भने कसैले पनि अधिकारी दम्पत्तिको मागलाई नाजायज भनेको छैन। न्याय पाउने र न्याय खोज्ने अधिकारलाई कुनै पनि प्रजातान्त्रिक सरकारले बेवास्ता गर्न सक्दैन। शायद यो सिद्धान्तलाई मनन् गरेर नै प्रधानमन्त्री कोइरालाले आफ्ना आधा दर्जन पूर्ववर्तीहरुलाई लिएर अधिकारी दम्पतीको अनशन र उपचार थलो वीर अस्पताल पुगी अनशन तोड्न अनुरोध र याचना गरेका थिए। पहिले धोखा खाएका अधिकारीले ‘वचन’ कै आधारमा अनशन तोड्न अस्वीकार गरे। सत्य निरुपण तथा मेलमिलाप आयोग र बेपत्ता छानबिन आयोग वृहत शान्ति सम्झौताको साढे सात वर्षसम्म पनि बन्न नसक्दा खासगरी एमाओवादी, नेपाली कांग्रेस तथा एमालेको उदासीनता र नियतबारे प्रश्न गर्न पर्याप्त ठाउँ छ। अधिकारी दम्पतीजस्ता पीडितहरुका लागि निश्चय नै यो अस्वीकार्य कुरा हो। कनकमणि दीक्षित यो प्रकरणमा खुलेरै अधिकारी दम्पतीसँग छन्। न्याय मागेको या न्यायमा भएको ढिलाइविरुद्ध उभिँदा संसदभित्रैबाट 'ब्ल्याकमेल’को सिकार बनाइनु संसदीय मर्यादाविपरीत हो। विदेशी दाताहरुले आपत्तिजनक र अपारदर्शी ढंगमा मुलुकभित्र पैसाको खोलो बगाएका आरोप फैलिँदै छन्। तर, त्यो आरोपभित्र सबै दाता र उनीहरुबाट फाइदा लिने संस्था या गैरसरकारी संस्थाहरुलाई बिना प्रमाण र छानबिन दोषी ठहराउन पाइँदैन, त्यो पनि संसदीय मञ्चबाट। अनियमितताको आशंका भएमा ‘समाज कल्याण परिषद्’ या सरकारका अन्य सम्बन्धित निकायको समेत राय लिई सरकार छानबिन गर्न स्वतन्त्र छ। संसदीय फोरमको दुरुपयोगबाट त्यहाँ गई आफ्नो बचाउ गर्न नसक्ने नागरिकविरुद्ध प्रक्रियाविहीन तरिकाबाट गरिएको चरित्र हत्याको अभियानले पूर्णविराम नपाएमा संसद ‘माछा बजार’मा परिणत हुने र त्यसले आफ्ना सबै विश्वसनीयता र मर्यादा गुमाउने निश्चित छ।
नेपाली काँग्रेसका उपसभापति रामचन्द्र पौडेलको त्रिवि शिक्षण अस्पताल महाराजगन्जमा आज बिहान पायल्सको शल्यक्रिया गरिएको छ। डा रमेशसिंह भण्डारीको नेतत्वमा रहेको चिकित्सकको टोलीले गरेको शल्यक्रियापछि उपसभापति पौडेललाई शिक्षण अस्पतालको पोस्टअपरेटिभ वार्डमा राखिएको र उनको स्वास्थ्य अवस्था सामान्य रहेको पौडेलका निजी सहयोगी चिरञ्जीवी अधिकारीले बताए। सोमबार अस्पताल भर्ना भएका पौडेल आज पनि अस्पतालमै रहने बताइएको छ। रासस
स्वतन्त्रतासँगै अकल्पनीय राष्ट्र विभाजनको पीडाले आक्रान्त माहात्मा गान्धीले हत्याको २ दिनअघि सन् १९४८ जनवरी २८ तारिखका दिन भनेका थिए, ‘म मरेपछि कसैले मेरो शरीरलाई लिन खोज्यो भने त्यसबखत मेरो मृत शरीर बोल्न सकेछ भने तिनीहरुलाई निश्चय नै यो भनिदिने छु, मलाई छाडिदेऊ र म जहाँ मरे त्यहीँ जलाईदेऊ।’ जीवनभर अहिंसाका पूजारी गान्धीको त्यस भनाइको करिब ४८ घण्टापछि हत्याबाट मरण भयो। उनले भनेका थिए, ‘यदि कुनै बौलाहाको बुलेटबाट मर्नु रहेछ भने पनि म त्यो कर्म मुस्कानसाथ पूरा गर्नेछु। मभित्र कुनै क्रोध रहनु हुन्न, मेरो हृदयमा र ओठमा ईश्वर रहनुपर्छ।’ नाथुराम गोड्सेले सन् १९४८ जनवरी ३० तारिखका दिन साँझको प्रार्थनासभामा जान लाग्दा गान्धीलाई गोली प्रहार गरेपछिको अन्तिम वाक्य उच्चारण गर्दासम्म पनि गान्धीले कुनै अफाप बोलेनन्। राम, राम... मात्र भनिरहे। उनको जीवन मृत्युशैयामा पुग्दा समेत करनी र कथनीमा कुनै अन्तर आएन। मृत्युलाई सहज स्वीकारेका गान्धीले अन्तरमनबाट नियालिरहेका त थिएनन्? उनले गरेको उद्घोष मनन् गर्दा गान्धी तत्वज्ञानी समेत थिए जस्तो लाग्छ। सायद हत्याबाट मृत्युवरण हुन्छ भन्ने जानकारी उनको अन्तरमनमा भएको हुनुपर्छ। गोड्सेले १४ वर्षदेखि पटकपटक आक्रमण जारी राखेर सन् १९४८ जनवरी ३० तारिखका दिन दिल्लीको बिड्ला भवनमा गान्धीलाई हत्या गरेर आफूलाई हत्याराका रुपमा चिनाउन सफल रहे। हत्यारा गोड्सेले सन् १९३४ मा पुना नगरपालिकाले गान्धीलाई सम्मान गर्न आयोजना गरेको समारोहमा सहभागी हुन उनी गाडीबाट जाँदै गर्दा बम फ्याँकेर पहिलोपटक हत्याको प्रयास गरेका थिए। भाग्यवश त्यो बमबाट गान्धी सवार गाडी छलिएको थियो। दोस्रोपटक सन् १९४४ जुलाईमा महाराष्ट्रको पंचगनी भन्ने गाउँमा जाँदा गोड्सेले छुरा लिएर उनीतर्फ अघि बढ्दै गर्दा उपस्थित सहभागीले गोड्सेको हातबाट छुरी खोसेर बचाउन सफल भएका थिए। विचारको जवाफ विचारले नै दिन आफू तयार रहेको जानकारी गराउँदै गोड्सेलाई छलफलका लागि गान्धीले डाक्दा पनि उनी कहिल्यै गान्धीसामु उपस्थित भएनन्। तर, पनि उनलाई गान्धीले माफी दिएका थिए। तेस्रो प्रयास सन् १९४४ सेप्टेम्बरमा गान्धी जिन्नासँग भेटघाटका लागि बम्बईतर्फ लाग्दा गोड्से त्यसदिन पनि छुरा प्रहार गर्न अघि बढ्दै गर्दा प्रहरीले नियन्त्रणमा लिएर छुरा खोस्न सफल भएको थियो। चौथो प्रयास २९ जुन १९४६ एक बिशेष सवारी मार्फत बम्वईबाट पुनातर्फ गैरहँदा रेलको लिकमा अवरोध तेस्र्याएर दुर्घटना गराइएको थियो। भाग्यवश त्यसबखत पनि ठूलो दुर्घटनाबाट गान्धी बच्न सफल भएका थिए। त्यस घटनापछि एक दिनको प्रार्थनासभामा उनले भनेका थिए, ‘यति पटकका हत्या प्रयासबाट बाँच्न सफल भएको छु, अब मेरो आयु १ सय २५ बर्ष हो।’ जवाफस्वरुप गोड्सेले पुनाबाट मराठी भाषामा प्रकाशित हुने ‘अग्रणी’ नामक एक पत्रिकामा ‘परन्तु उनको कौन जिने देगा’ भन्ने शीर्षकमा लेख प्रकाशित गरेका थिए। त्यसबाट प्रष्ट हुन्छ, गान्धीको हत्या प्रयास गोड्सेले धेरै अघिदेखि योजनाबद्ध तरिकाबाट गर्दै आएका थिए। गान्धी हत्याका प्रयासलाई वेबास्ता गर्दै आफ्नो उद्घोषमा अघि बढिरहे। उनले बिट्रिस शासक बिरुद्ध अहिंसात्मक आन्दोलन चलाइरहेकाले आफ्नो सुरक्षामा सरकारसँग कहिल्यै सुरक्षाकर्मी मागेनन्। आफ्ना समर्थकलाई पनि कुनै घेराबन्दी तयार गरेर आफूलाई सुरक्षा दिन आग्रह गरेनन्। त्यतिञ्जेलसम्म भारत स्वतन्त्र भैसकेको थिएन। सन् १९४७ अगस्त १५ का दिन भारत स्वतन्त्र भएपछि पनि गोड्सेले भारत–पाकिस्तान विभाजनको कारक गान्धी रहेको अभिव्यक्ति सार्वजनिक गर्दै गोड्सेले हत्याको प्रयास जारी राखे। सन् १९४८ जनवरी २० का दिन गान्धी सहभागी सभामा बम प्रहार गर्ने पनि गोड्से नै थिए। त्यसदिन पनि गान्धी भाग्यबश बच्न सफल रहे तर त्यसको ठीक १० दिनपछि ३० जनवरीका दिन दिल्लीको बिड्ला भवनमा साँझको नित्य प्रार्थना सभामा सहभागी हुन जाँदै गर्दा गोड्सेले लुकाएर लगेको पेस्तोलबाट हत्या गर्न सफल भए। गोड्सेलाई हत्या गर्न उक्साउने दामोदर सावरकर भन्ने नाम गरेका व्यक्ति थिए। ऊ गान्धीभन्दा उमेरमा १० बर्ष कान्छा थिए। गान्धीसँग उनको पहिलो भेट दक्षिण अफ्रिकामा भएको थियो। उनी सधैँ गान्धीको बिरोध गर्न उद्धत रहे। गान्धी दक्षिण अफ्रिकाबाट भारत फर्किएपछि उनी पनि फर्किएका थिए। भारत फर्किएर गान्धीले स्वतन्त्रता आन्दोलन चलाइरहँदा आफूलाई कट्टर हिन्दुवादको हिमायती बताउने सावरकरले आफ्नो शहर पुनाबाट पत्रिका प्रकाशन शुरु गरेर जवाफी प्रत्याक्रमण जारी राखे। अन्ततः उनैको उक्साहटमा परेर वास्तविकतालाई बुझ्ने प्रयास नै नगरी गोड्सेले पटक–पटकको प्रयासबाट गान्धीको हत्या गरेको अध्ययनबाट जानकारी हुन्छ। गान्धी बाल्यकालपछि सन् १८८८ मा अध्ययनका लागि लण्डन पुगे। सन् १८९१ मा भारत फर्किँदा उनमा वकालत पेशा अपनाउने उमंग थियो। २ वर्षको बसाइपछि कानुन व्यवसायी भएर सन् १८९३ मा दक्षिण अफ्रिका पुगेका गान्धी २२ वर्षको दक्षिण अफ्रिका बसाइपछि सन् १९१५ मा भारत फर्किए। भारतीय राष्ट्रिय कांग्रेसको आग्रहमा भारत फर्किएका सत्याग्रहका प्रवर्तक गान्धीले संस्कार सुधारकका रुपमा भारतमा आफ्ना गतिविधि गर्न गृहराज्य गुजरातलाई नै रोजे। उनले गुजरातकै अहमदावादमा सन् १९१५ मार्च २५ तारिखका दिन भाडामा लिएको जग्गामा पहिलो (कोचरव) आश्रम स्थापना गरे। दक्षिण अफ्रिकाबाट भारत फर्किदा उनीसँग श्रीमती कस्तुरबा र भतिज मगनलाल गान्धीसहित १३ अनुयायी थिए। भारतमा उनको पहिलो आश्रम २५ जनाबाट सुरु भएको हो। उनले सन् १९१७ मा त्यो आश्रम संचालनमा आर्थिक अभावका कारण कठिनाइ भएपछि सावरमती नदी किनारको खालि जग्गामा आश्रम सारे। भारतमा दोस्रो आश्रम स्थापना गरेर उनले सावरमती आश्रमबाट आफ्ना गतिविधिलाई निरन्तरता दिइरहे। शासक बिरुद्ध सचेतना जगाएर गुमेको अधिकार फर्काउने उद्देश्यले आश्रमबाट गतिविधि सुरु गर्दा उनले पागलको संज्ञा समेत पाएका थिए। उनी जवाफी प्रतिकारमा लागेनन्, लक्ष्य अनुसारको निर्धारित कार्यलाई निरन्तरता दिन प्रतिबद्ध रहे। सन् १९१९ अप्रिल ६ तारिखका दिन पंजाबको अमृतसरस्थित जालियालावालाबाग काण्ड नरसंहार भएपछि उनी ब्रिटिस शासक बिरुद्ध आगो बनेर ओकलिए। उनको अहिंसात्मक क्रुद्धता सरकारका लागि चुनौती बन्दै गयो। शान्तिपूर्ण भेला भएका निहत्था जनतामाथि बिट्रिस शासकले बर्बरतापूर्ण दमन गर्दै नरसंहार मच्चाएप्छि उनी खुलेर ब्रिटिस शासकको बिरोधमा उत्रिए। शोकलाई शक्तिमा बदल्दै अहिंसात्मक आन्दोलनबाट नै ब्रिटिस शासकलाई भारतबाट हटाउने उद्घोष पहिलोपटक त्यसै घटनापछि गरे। त्यसैको सुरुवात स्वरुप असहयोग आन्दोलन सुरु गरे। बिट्रिस शासकले दिने शिक्षाको बहिस्कारबाट आन्दोलन सुरु गरे। ब्रिटिस शिक्षा बहिष्कार गरेका ५९ विद्यार्थीबाट सन् १९२० मा अहमदावादमा ‘गुजरात विद्यापीठ’ सुरु गरेर ‘असहयोग’ आन्दोलनलाई मूर्तरुप दिए। चर्खालाई आन्दोलनको प्रतीक मानेर देशव्यापी बनाए। उनले गरेको उद्घोषमा भारतीय कांग्रेसले सहमति जनाएपछि असहयोग आन्दोलनले राष्ट्रिय रुप लिएको पाइन्छ। गान्धीको जीवनमा भारत आगमनपछिका ३ दशकको आफ्नै इतिहास र महत्व छ। सन् १९२० को दशक असहयोग आन्दोलन, सन् १९३० मार्चको दाण्डी मार्च अर्थात (साल्ट सत्याग्रह) कानुनको अवज्ञा र सन् १९४२ को भारत छोडो आन्दोलन। गान्धीले यस अवधिमा भारतमा ३ वटा आश्रम संचालन गरे। पछिल्लो आश्रम महाराष्ट्रको बर्धामा सन् १९३४ मा स्थापना गरेर आफ्नो अहिंसाबादी आन्दोलनलाई निरन्तरता दिन उनी सफल रहे। सन् १९१९ को जालियावालबाग काण्डपछि खुलेर शासकको बिरोधमा उत्रिएका गान्धीले भनेका छन्, ‘बिट्रिस सरकारलाई मैले जति पनि निस्वार्थ सेवा गरेँ, सायदै कसैले गरे होला। जीवनका २९ बर्ष मैले यिनीहरुकै सेवामा बिताए, त्यतिबेलासम्म मानवीय भावनाले ओतप्रोत भएर स्वेच्छिक बिश्वासले स्वतन्त्र रुपमा सहयोग गरे। यस अवधिमा मैले ४ पटक उनीहरुको सहयोगका लागि जोखिम पनि उठाएँ।’ आफूले गरेको सहयोगको जानकारी उनले बुँदागतमा यसरी गराएका छन्ः “(क) (बोअर युद्ध, १९०६) दक्षिण अफ्रिकामा भएको त्यस युद्धमा परोपकारी भावना दर्शाउदै एम्बुलेन्स सहितको टोली परिचालन गरेर युद्धमा घाइते सिपाहीहरुको उपचार गरेर (ख) नेटालमा उठेको जुलु बिद्राहको समयमा पनि त्यसैगरी स्वयम्सेवक टोली परिचालन गरेर (ग) पहिलो विश्व युद्धका बेला उनीहरुका घाइते सेनालाई उपचार गर्न स्वयम्सेवक दल स्थापना गरेर। त्यस बखतको कठिन तालिम लिँदा मेरो ज्यान नै जोखिममा परेको थियो (घ) पहिलो विश्व युद्धका बेला भारतीय जवानलाई ब्रिटिस सेनामा भर्ती हुन सहमति जनाएर।” त्यस क्रममा उनले भनेका छन्, “यी सबै सेवा विश्वासमा परेर गरेको थिएँ। भारतीयले पनि उनीहरु सरहकै सेवा÷सुबिधा, तह, पद, सम्मान र जिम्मेवारी पाउनेछन् भन्ने विश्वास थियो। तर शासकले उल्टै भारतीय जनतामाथि दमन गर्न थाल्यो, त्यसको जवलन्त उदाहरण जालियावालाबाग काण्डमा जनरल डायरको नेतृत्वको फौजले मच्चाएको नरसंहार।” यस घटनामा शासकले पश्चाताप गर्दै माफी मागोस् भन्ने उनको चाहना थियो तर उल्टै घटनाको बचावट गर्दै हुलहुज्जत नियन्त्रण गर्दा भएको सामान्य घटना भन्दै शासक जनताप्रति दोषारोपण गर्दै चोखिन खोज्यो। त्यसले झनै उनको शासकप्रतिको धैर्यताको बाँध टुट्यो। शासक बिरुद्धको स्वतन्त्रताको आन्दोलनका सारथी गान्धी बन्न पुगे। सन् १९२० मा जनता सामु असहयोग आन्दोलन विगुल फुके, साथै देश दौडाहा शुरु गरे। उनको उद्घोषलाई भारतीय राष्ट्रिय कांग्रेसले पनि सहमती जनाउदै सघाउन तयार भयो। त्यसका लागि जनतालाई सचेत र जागरुक बनाउन आवश्यक छ, त्यो नै मेरो पहिलो कर्तब्य हो भन्दै आन्दोलनको स्वरुप अहिंसक हुने जानकारी गराउदै आफ्नो लक्ष्यका लागि पाइला अघि बढाए। शासकलाई समेत जानकारी गराउन सार्वजनिक रुपमा आन्दोलनको उद्घोष गर्न उनले आफैँ पत्रिका समेत चलाए। उनले भारत फर्किएपछि चलाएको पहिलो पत्रिका नवजीवन हो। उनले त्यसबेला आन्दोलनको उद्घोष यसरी गरेका थिए, ‘मेरो धर्म जसका बिरुद्ध लड्दै छु, उसप्रति कटुता रहने छैन। जति नै अन्याय भएपनि मेरो हात कसैप्रति उठ्ने छैन। म आफैँ कष्ट सहेर यो लडाई जित्ने आकांक्षा राख्छु। यति भन्दाभन्दै पनि शासक बर्गलाई दमन र कठोर हुन छुट छ। साथै चेतावनी पनि दिन चाहन्छु तर त्यो उपाय बेकार साबित हुने छ। यो आन्दोलन शान्तिको दमनको अपेक्षा राखेर सुरु गरेका छौं, जुन लडाइँ असत्य बिरुद्धको लडाई बन्ने छ।’ यी उद्घोषका साथ उनी शासक बिरुद्धको आन्दोलनमा उत्रिएका थिए। तर उनले जति नै कठोर यातना र बदनाम सहन परे पनि आफूले प्रतिपादन गरेको अहिंसक स्वरुप परिवर्तन गरेनन्। ब्रिटिस शासकका कर्तुतलाई ६ बुँदामा उतारेर सन् १९२० को असहयोग आन्दोलन सुरु गरेका थिए। १९३० को दाण्डी मार्चमा २ नेपाली सहित ७९ सत्याग्रहीलाई मार्चमा समावेश गरेर सरकारी कानुनको अवज्ञा गर्दै आन्दोलनलाई बिजयको सुनिश्चिततामा पुर्या‍एका थिए। सत्याग्रहमा समावेश हुने सत्याग्रहीले उनले बनाएको नियममा रहेर आत्मशुद्धि गर्नु पहिलो कर्तब्य थियो। ‘आन्दोलनको दौरानमा जेल जान पनि तयार हुनेछु, साथै जस्तै दुःख र सजाय पनि भोग्न तयार छु, यदि आन्दोलनका दौरानमा जेल परे पनि परिवार पालन पोषणका लागि कसैबाट आर्थिक सहयोगको अपेक्षा गर्ने छैन् साथै लिने पनि छैन। भारतको स्वतन्त्रताका लागि अवज्ञा आन्दोलनमा भाग लिन चाहन्छु, साथै पूर्ण स्वराज्य नपाउँदासम्म बैध र शान्तिपूर्वक आन्दोलनमा सरिक हुनेछु’ भन्ने मूलमन्त्र आत्मसात गर्नेहरु मात्र सत्याग्रही भएर सत्याग्रहमा सहभागी हुने अवसर पाउँथे। दाण्डी मार्च उनको नेतृत्वको राष्ट्रिय गौरवको सफल आन्दोलन थियो। त्यही सत्याग्रहको १२ वर्षपछि उनले भारत छोडो आन्दोलन चलाए। त्यसअघि नै सन् १९३९ मा केही अनुयायीले उनलाई दोस्रो विश्वयुद्ध सुरु भएप्छि आन्दोलन गर्न सुझाएका थिए। गान्धीको जीवनका पछिल्ला ७ वर्ष स्वकीय सचिवको जिम्मेवारी सम्हालेका जीवित पुरुष नारायणभाइ देसाईका अनुसार गान्धीले शत्रुलाई अप्ठ्यारो परेका बेला आन्दोलन शुरु गर्नु उचित हुँदैन भन्दै ३ वर्ष धैर्यधारण गरे। देसाईका अनुसार दोस्रो विश्वयुद्धले गति लिईरहेका बेला सुझबुझपूर्ण तरिकाले सन् १९४२ मा उनले भारत छोडो आन्दोलन उद्घोष गरे। अन्ततः उनले नेतृत्व गरेको त्यही आन्दोलनले बिधिवत रुपमा सन् १९४७ अगस्त १५ तारिखका दिन भारत स्वतन्त्र भयो। तर बिखण्डनसहित स्वतन्त्र भएकाले उनमा खुशीभन्दा पनि पीडा थियो। बिखण्डन भएको पीडामा उनले ३ दिनको उपवास गरेका थिए। सत्य तथा अहिंसाका पुजारी गान्धीलाई हत्यारा गोड्सेले स्वतन्त्रता पछि राष्ट्र बिभाजनको कारण देखाउँदै सन् १९४८ जनवरी ३० हत्या गर्यो। भौतिक शरीर हत्या भए पनि विचारले गान्धी आजको विश्वमा जीवित छन्। प्रत्येक बर्ष अक्टुवर २ का दिन अहिंसाबादी विश्वसमुदायका माझमा जन्मिरहेका छन्। मानवताका लागि सत्य, प्रेम र करुणा गान्धीको सन्देश हो।
नेपाल विद्युत् प्राधिकरणका सवारीसाधनको दुरुपयोग रोक्न सकेमा बर्सेनि १० करोड बचत हुन सक्ने एक अध्ययनले देखाएको छ । ऊर्जा मन्त्रालयद्वारा उपसचिव सन्तोषकुमार दाहालको संयोजकत्वमा प्राधिकरणभित्रका सवारीसाधनहरुको अवस्थाबारे गठित समितिको अधययनले सवारी साधनहरुको दुरुपयोग रोके १० करोड बचत हुने देखाएको आजको राजधानीमा खबर । प्रतिवेदन अनुसार, सवारी साधन परिचालन तथा व्यवस्थापनसम्बन्धी ठोस अध्ययन तथा योजना बनाउन सकेमा बर्षेनी ८ देखि १० करोडसम्म बचत हुने उल्लेख छ । प्रतिवेदन अनुसार, प्राधिकरणसँग रहेका जम्मा ११ सय ६ सवारी साधनमध्ये ९ सय ६८ सवारी साधन चालु अवस्थामा छन् । कार, जीप, पिकअप, ट्रक, ट्याक्टर, भ्यान, क्रेन, मिनिबस, टेम्पोलगायत गरी जम्मा रहेका ८ सय ६४ सवारी साधनमध्ये ७४० चालु अवस्थामा, ७५ मर्मत गर्नुपर्ने तथा ४९ लिलाम गर्नुपर्ने अवस्थामा छन् । त्यसैगरी २४२ मोटरसाइकलमध्ये ७ बिग्रेका र ७ लिलाम गर्नुपर्ने अवस्थामा छन् । केही आयोजनाहरुमा बढी सवारी साधन भए पनि बुटबल, पोखरा लगायतका व्यस्त तथा अन्य कतिपय शाखाहरुमा सवारी साधनहरुको अभाव रहेको पनि प्रतिवेदनमा उल्लेख गरिएको छ । प्रतिवेदनमा कतिपय सवारी साधनहरु व्यक्तिगत प्रयोजनका लागि दुरुपयोग गर्ने गरेको, बढी दुरुपयोग आयोजना तथा केन्द्रीय तहमा हुने गरेको, निश्चित कार्यविधि र मुल्यमान्यता नभएकोले मर्मत तथा इन्धन खर्चको दुरुपयोग हुने गरेको पनि उल्लेख छ । विनियममा तोकिएका मुनिका कर्मचारीहरुले पनि सवारी साधन उपयोग गर्ने गरेको, कतिपय क्षेत्रीय तथा शाखा कार्यालयहरुले बिग्रेको सवारी साधनको समेत मर्मत तथा इन्धन खर्च पेश गरेर लिने गरेको, मोफसलबाट केन्द्रमा आउँदा हेलिकप्टरबाट आउने जाने गरे पनि गाडी पनि ल्याएर व्यक्तिगत कामका लागि प्रयोग गर्ने गरेको, सवारी साधनको दुरुपयोग रोक्ने संयन्त्र नभएको लगायतका समस्या अध्ययन प्रतिवेदनमा उल्लेख गरिएको छ । त्यसैगरी प्रतिवेदनले क्वाटरमा बस्ने कर्मचारीले समेत इन्धन खर्च देखाउने गरेको, शाखाहरुमा असीमित इन्धनको खर्च गर्ने गरेको, गाडीमा किलोमिटर देखाउने इण्डिकेटर बिगार्ने गरेको, छिमेकी राष्ट्र भारतीय सिमानासम्म भ्रमण गर्न सवारी साधनको दुरुपयोग गर्ने गरेको, अतिथी सत्कारको खर्च सवारी साधनको मर्मतको नाममा विल फर्जी पेश गर्ने गरेको उल्लेख छ । उचित परिचालन तथा व्यवस्थापनका लागि ठोस कार्ययोजनासहित अनुगमन तथा नियन्त्रण प्रणालीको व्यवस्था नहुनु, आवश्यकताको आधारमा पहिचान तथा विश्लेषण गरी सवारी साधन व्यवस्थापन गर्न नसकेको, कार्यविधि पालनाको अभावमा मर्मत तथा इन्धन खर्च नियन्त्रण गर्न नसकेको प्रतिवेदनमा उल्लख गरिएको छ । केही सेता तथा रातो प्लेटका सवारी साधानको प्लेटलाई पहेलो बनाउन बाँकी रहनु, आयोजनाहरुमा आवश्यकताभन्दा बढी र महंगा गाडी खरिद गर्नु इन्धन कोटाभन्दा बढी प्रयोग गर्ने गरेको र नियन्त्रण गर्न नसकेको प्रतिवेदनले औल्याएको छ । समितिले गाडीको विवरण निरन्तर अध्यावधिक राख्न टोली गठन गर्न तथा विवरणसहित सवारी साधनबारेका समस्या, अवस्था लगायतबारे ३ महिनामा कार्यकारी निर्देशकलाई प्रतिवेदन दिन, सवारी साधनको मर्मत तथा इन्धनबारे ठोस नीति नियमसहितको मुल्यमान्यता तथा कार्यविधि तयार गरी कडाईका साथ लागु गर्न, इन्धन र मर्मत समभारको दुरुपयोग भए नभएको बारे ३/३ महिनामा कार्यकारी निर्देशकलाई प्रतिवेदनका लागि संयन्त्र बनाउन पनि सुझाव दिएको छ । पुराना तथा थोत्रा सवारी साधनहरुलाई तत्काल लिलाम प्रकृया अघि बढाउन, क्षेत्रीय कार्यालयहरुलाई कानुनी व्यवस्था बमोजिम सवारी साधन तथा अन्य जिन्सी साधनहरुको लिलाम गर्न लगाउन, सवारी प्रयोगकर्ता र चालकका लागि आचारसंहिता बनाई कडाईका साथ लागु गर्न सुझाव दिएको छ । ठोस कार्ययोजना बनाई परिचालन तथा व्यवस्थापन गर्न, नयाँ सवारी साधन किन्नुभन्दा करारमा ल्याएर सञ्चालन गर्न, परीक्षणका लागि हाल १२ तहका कर्मचारीहरुलाई प्राधिकरणले बार्षिक रुपमा नियम अनुसार ह्रास कट्टी गरे बाँकी रहने रकम कर्मचारी अवकाश हुँदा उक्त कर्मचारीलाई विक्री गर्ने व्यवस्था गर्न तथा सो व्यवस्था क्रमशः १० र ११ तहका कर्मचारीको हकमा पनि लागु गर्न सुझाव दिएको छ ।
प्रत्येक वर्ष २५ नोभेम्बरदेखि १० डिसेम्बरसम्म मनाइँदै आएको लैङ्गिक हिंसाविरुद्धको १६ दिने अभियान यो वर्ष पनि 'घर शान्ति नै विश्व शान्तिको आधारः दमनको प्रतिवाद गरी महिला हिंसा अन्त्य गरौँ' भन्ने नाराका साथ आज सम्पन्न भएको छ। यही अभियानका क्रममा महिला आयोगमा महिला हिंसासँग सम्बन्धित २२ ओटा मुद्दा दर्ता भएको आयोगले जनाएको छ। आयोगका अनुसार १९ मुद्दा घरेलु हिंसासम्बन्धी मुद्दा रहेका र बाँकी तीनवटा महिला हिंसासम्बन्धी रहेका छन्। आयोगकी सदस्य मोहना अन्सारीका अनुसार समाजले नारीलाई हेर्र्नेे दृष्टिकोणमा परिवर्तन ल्याए मात्र महिलामाथि हुने हिंसामा कमी आउन सक्ने बताइन्। आयोगमा दर्ता भएका मुद्दामध्ये घरेलु हिंसाका मुद्दाको प्रकृति हेरेर आयोगले नै मिलापत्र गराइदिने गरेको छ भने अन्य जटिल मुद्दालाई आयोगले सम्बन्धित निकायमा पठाउने गरेको आयोगकी कानुन अधिकृत कल्पना खतिवडाले जानकारी दिइन्। महिला हिंसाविरुद्धको अभियानले मात्र महिला हिंसा अन्त्य नहुने भएकाले महिला हिंसासम्बन्धी काम गर्ने सम्बन्धित निकायलगायत सरकारी स्तरबाट पनि महिला हिंसाविरुद्धका कार्यक्रम सञ्चालन हुनुपर्ने आयोगले जानकारी दिएको छ। रासस
भारतमा तीर्थ जान लागेका एक नेपाली युवकमाथि पक्राउ गरी वन विभागले वन ऐनअन्तर्गत नौ मुद्दा लगाएको छ । गत भदौ २२ गते राति तीर्थ हिँडेका बर्दियाको गुलरिया ४, हस्नापुरकट्टीका मनोज यादवलाई भारतीय वन विभाग, मुर्तिहाका रेन्जर पीएन रायको नेतृत्वमा पक्राउ गरिएको थियो । उनलाई मुर्तिहा रेल्वे स्टेसनबाट पक्राउ गरी नियन्त्रणमा लिएको उनका मामा मुक्तिनाथ यादवलाई उदृत गर्दै आजको कान्तिपुरकामा खबर छ । यादवविरुद्ध चोरीसिकारी मुद्दा दायर भएको हो । भारत, उत्तरप्रदेश राज्इ बहराइच जिल्ला न्यायालयमा दायर भएको राजकीय क्षति ६९०७ कडा सजाय माग गर्दै मुद्दा दायर भएको उनका आफन्तले बताएका छन् । झूटो मुद्दा लगाइएको भन्दै अदालतमा प्रतिउत्तर लगाइएको छ । करिब ३६ नेपाली भारतको गोलगोकर्णनाथ जाने क्रममा उनलाई मुर्तिहा रेल्वे स्टेसनबाट वनका कर्मचारीले पक्रेर लगेका थिए । पक्राउ गिएपछि बन कर्मचारीले ५ लाख भारु लिएर भोलि रेन्जपोस्टमा आउनु भनी उनका आफन्तलाई बताएका थिए । पक्राउ गरेको भोलिपल्ट उनका आफन्तलाईसमेत भेट्न नदिइ कारबाहीका लागि कारागार पठाएको मुक्तिनाथले बताए ।
एकीकृत नेकपा (माओवादी)का नेता टोपबहादुर रायमाझीले दोस्रो सविधानसभाको निर्वाचन देशलाई आवश्यक भएकाले कसैले निर्वाचन हुन दिन्नौँ भन्नु दिवा सपना मात्र भएको बताएका छन्। क्रान्तिकारी पत्रकार सङ्घ कैलालीले आज धनगढीमा आयोजना गरेको पत्रकार सम्लेलनमा नेता रायमाझीले सो कुरा बताएका छन्। उनले सुदूरपश्चिममा अझै सामन्तवादको अवशेष बाँकी रहेको भन्दै कमैया, हलिया, सुकुम्बासी र पछाडि पारिएका व्यक्तिको हकअधिकार स्थापना गर्न आफ्नो पार्टीले कुनै कसुर बाँकी नराख्नेसमेत बताए। रासस
कास्कीमा चार दिनमा चारवटा चितुवा मृत अवस्थामा भेटिएका छन्। चितुवा कसरी मरे भन्ने खुलेको छैन। चार मध्ये दुई भाले र दुई पोथी रहेका छन्। दुईदिन पहिले कास्कीको मणिपाल अस्पताल वरपर एउटा भर्खर बच्चा जन्माएको पोथी चितुवा र अर्को ६ महिनाको भाले चितुवा मृत अवस्थामा भेटिएका थिए। त्यसै गरि शुक्रबार कास्कीको भलामको मकै खोलामा १० वर्षको भाले चितुवा र काहु बसेरीमा ६ महिलानाको पोथी चितुवा मृत अवस्थामा भेटिएको जिल्ला वन कार्यालयका सहायक वन अधिकृत माधव प्रसाद बरालले जानकारी दिए। उनले चितुवामाथी कतै आक्रण भएको नदेखिएको बताउदै विषक्त खानाका कारण मृत्यु भएको हुन सक्ने बताए। औषधि प्रयोग गरेर उपचार गरिएका घरपालुवाको सिकार गर्दा विष प्रयोगले मरेको हुन सक्ने बरालको भनाई थियो। के कारणले वन्यजन्तु मरेका हुन् अध्ययन गरेर संरक्षणका लागी पहल अगाडी बढाउनु पर्ने बरालले बताए। मरेका चितुवाको पोष्टमार्ट गरिएको र पोष्टमार्टमा सुष्म विषाक्त देखिएको उनले बताए। साताअघि पनि विजयपुर नजिकै घाइते अवस्थामै भेटिएको अर्को पोथी चितुवा समेत पशु अस्पतालमा उपचार क्रममा मरेको थियो। जिल्ला वन कार्यालयको तथ्यांकमा यो वर्ष मात्रै घाइते तथा मरेको माउ र डमरु गरी दर्जन चितुवाको उद्धार गरिसकेको छ।
गुन्डागर्दी र अवैध सम्पत्ति आर्जन गरेको अभियोगमा परेर थुनामा परेर रिहा भएका अभिषेक गिरीलाई कांग्रेसका सयौं कार्यकर्ताले विराटनगरमा भव्य स्वागत गरेका छन्। अन्नपुर्ण पोष्टमा प्रकाशित समाचारअनुसार निर्वाचन आचारसंहिताविपरीत दर्जनौं गाडी र सयभन्दा बढी मोटरसाइकल लिएर विराटनगर विमानस्थल पुगेका कांग्रेस कार्यकर्ताले आफ्नो पार्टीका पक्षमा विमानस्थलभित्रै पसेर नाराबाजी गरेका थिए। गिरीलाई स्वागत गर्न विमानस्थल लगिएका अधिकांश गाडीमा मोरङ कांग्रेसका उम्मेदवारलाई मत मागेका पोस्टर तथा पार्टीको झन्डा टाँगिएका थिए। गिरीलाई स्वागत गर्न मोरङ कांग्रेसका कोषाध्यक्ष नागेश कोइराला नेतृत्वको टोली परिचालन भएको थियो। गिरीलाई विमानस्थलबाट र्‍यालीसहित नगर परिक्रमा गरिएको थियो।
धनगढी चौराहाबाट त्रिनगर भन्सार कार्यालय जाँदै गर्दा सडकको दायाँ तर्फ टे्रन अर्थात् रेल गाडी जस्तै वस्तु देख्न सकिन्छ। त्यो यात्रु र सामान बोक्ने रेलगाडी भने पक्कै होईन। रेलगाडी जस्तै देखिने त्यो वस्तु नेशनल टे्रडिङ् लिमिटेडको धनगढीस्थित कार्यालयको गोदाम भवन हो। त्यो यात्रु र सामान बोक्ने रेलगाडी नभए पनि केही वर्ष अघिसम्म त्यहाँ मान्छेका लागि आवश्यक पर्ने थुप्रै सामान किनबेच हुने गर्थ्यो। कर्मचारीका अनुसार कुनैबेला 'सियोदेखि हात्तीसम्म' किन्न पाईने लिमिडेटको गोदामको अवस्था अहिले बिग्रिएर थन्किएको रेलगाडी जस्तै छ। बिग्रिएर थन्किएको रेलगाडी जस्तै बनेको लिमिटेडले विगत चार वर्षदेखि कुनैपनि सामान खरिद गर्न सकेको छैन। धनगढीस्थित कार्यालयले मात्रै नभई लिमिटेडले देशैभरका लागि चार वर्षदेखि सामान खरिद गर्न नसकेको हो। तत्कालिन राजा महेन्द्रको निर्देशनमा सरकारको पूर्ण स्वामित्व रहने गरी २०१८ सालमा लिमिटेडको स्थापना भएको थियो। कुनैबेला लिमिटेडले मेसिनरी, उपभोग्य, निर्माण, मलखाद लगायतका सामान बेच्ने गर्थ्यो। अन्तर्राष्ट्रिय स्तरमा ख्याती कमाएका सामान समेत लिमिटेडले आयात गरेर बेच्ने गरेको थियो। 'मलाई अझै सम्झना छ। २०४४ सालतिर दक्षिण कोरियाको सिमेन्ट, रसियन ट्रयाक्टर लगायतका सामान बिक्री हुने गरेका थिए' कार्यालय प्रमुख जोशीले भने–'अहिले सम्झदा सपना जस्तै लाग्छ।' लिमिटेडका सबै गोदाममा चार वर्ष अघि खरिद गरेका सामान मात्रै छन्। धनगढीस्थित कार्यालयमा समेत चार वर्ष अघिका सामान छन्। ती सामान मध्ये धेरैजसो काम नलाग्ने अवस्थामा छन्। केही काम लाग्ने अवस्थामा रहेका सामान बेचेर लिमिटेडको धनगढीस्थित कार्यालयका कर्मचारीहरु दिन काटिरहेका छन्। 'फाटफुट रुपमा कोही आयो भने बिक्री गर्छौ' कार्यालय प्रमुख रामकृष्ण जोशीले भने–'पहिलेको अवस्था हेर्ने हो भने त कोही आउँदैन भन्दा हुन्छ।' धनगढीस्थित गोदाममा अहिले पनि विदेशी ब्राण्डका महंगा मदिरा, निर्माण औजार, साइकल, टायर, किचेन सामाग्री लगायत छन्। ती मध्ये कतिपय अहिले पनि प्रयोग गर्न सकिने अवस्थामा रहेको कार्यालय प्रमुख जोशीले बताए। 'सबै सामान खराब भैसकेका छैनन्। केही केही सामान प्रयोग गर्न मिल्ने छन्' उनले भने। चालु आर्थिक वर्षको हालसम्ममा लिमिटेडको धनगढी कार्यालयले करिव ६० हजारको मात्रै कारोबार गरेको कार्यालय प्रमुख जोशीले बताए। कार्यालयका अनुसार तीन वर्ष अघि मात्रै पनि कार्यालयले वर्षमा २४ लाखसम्मको कारोबार गरेको थियो। धनगढीस्थित कार्यालय २०२२ सालमा स्थापना भएको हो। दुई विगाह क्षेत्रफलमा फैलिएको धनगढी कार्यालय महत्वपूर्ण मार्गसँगै जोडिएको छ। त्यसै आसपासमा स्थापना भएको महेन्द्रगरस्थित कार्यालयसँग १ विगाह ७ कठ्ठा १३ धुर जमिन रहेको छ। तर घर बहालमा रहेको महेन्द्रनगरस्थित कार्यालय हाल बन्द भैसकेको जोशीले जानकारी दिएका छन्। धनगढीस्थित कार्यालयमा अहिले सात जना कर्मचारी कार्यरत छन्। उनीहरुको काम प्रायः कार्यालय आयो, हाजिर लगायो, दिनभर घाम ताप्यो, घर फर्कियो जस्तै छ। धनगढीका मात्रै हैन देशभरका अन्य कार्यालयका कर्मचारीको अवस्था पनि लगभग यस्तै छ। लिमिटेडका धनगढीका साथै नेपालगञ्ज, भैरहवा, पोखरा, लहान, विराटनगर, विरगञ्ज र काठमाण्डौंका २ स्थानमा कार्यालय छन्। भारतको कलकत्तामा समेत लिमिटेडको गोदाम रहेको छ। नेपाली बजारमा उपभोक्ताको विश्वास जितेको लिमिटेड व्यवस्थापनमा आएको खराबीका कारण ओरालो लाग्दै गयो। सरकार परिवर्तनसँगै हुने भर्ती केन्द्रका कारण लिमिडेटको दुरावस्था सुरु भएको कतिपयको बुझाई छ। प्रजातन्त्र पुर्नस्थापना हुँदासम्म लिमिटेडको आर्थिक कारोबार राम्रै अवस्थामा अघि बढेको थियो। प्रजातन्त्र पुर्नस्थापना पछि लिमिटेडको व्यवस्थापन बिग्रिदै गएको बताईएको छ।
नेकपा–माओवादीका सचिव देव गुरुङले ठूलो आकारको बजेट ल्याउन नहुने बताएका छन्। ठूलो आकारको बजेट ल्याए मुद्रास्फीति बढ्छ। अहिलेको सङ्क्रमणकालमा कामचलाउ सरकारले विदेशी ऋण लिने, करको दर बढाउने, राजस्व वृद्धि गर्ने र दीर्घकालीन महत्वाकाँक्षीं परियोजना ल्याउने काम गर्नु नहुने बताए। उनले कृषिलाई प्राथमिकता दिएर बजेट ल्याउन सुझाव दिँदै नगदे बाली, कृषि बजार, बीउबीजनका लागि कार्यक्रम ल्याउनपर्ने बताए। पूर्वाधारको क्षेत्रमा सिँचाइ र तटबन्ध निर्माणमा जोड दिनुपर्ने उनको भनाइ थियो। बजेटको स्वरूपबारे सोधिएको प्रश्नमा उनले भने,…पूर्ण बजेट र आंशिक बजेटको विवाद छोड्नुपर्छ। हामीले त सरकारको वैधानिकतामाथि नै प्रश्न गरेको छौँ, यस्तो सरकारले ल्याउने बजेटबारे पनि हाम्रो प्रश्न स्वाभाविकरूपमा उठिहाल्छ।” सचिव गुरुङले अधुरा र पुराना परियोजनालाई पूरा गर्ने गरी कार्यक्रम ल्याउन पनि सुझाव दिए। उनले बजेट ल्याउने विषयमा सरकारले अहिलेसम्म आफूहरुसँग कुनै सरसल्लाह नगरेको जानकारी दिए। सरकारले सोमबार बजेट सार्वजनिक गर्ने तयारी गरेको छ। रासस
नेकपा– माओवादीका सचिव नेत्रबिक्रम चन्द (विप्लब) ले जनयुद्धको जगमा जन बिद्रोहको विकल्प नभएको बताएका छन्। क्रान्तिकारी पत्रकार महासंघ कास्कीले पोखरामा आयोजना गरेको पत्रकार सम्मेलनमा चन्दले नेकपा– माओवादी सहितको बृहत सहमति नभए बिद्रोह अन्तिम विकल्प भएको बताए। पुुरानो शासन प्रणाली, कर्मचारीतन्त्र र सुरक्षा संरचनाको आमुल परिवर्तन भएपछि मात्र नेपाली जनताले गरेका आन्दोलनको उपलब्धि हुने उनले बताए। बृहत शान्ति सम्झौता तथा रोल्पा सहमतिबाट माओवादी बाहिर आएको भएपनि राज्यका संरचनामा भने माओवादीलाई सियो छिराउने ठाउँ पनि नदिने खालको अवस्था आएको उनको भनाई थियो। एकीकृत नेकपा माओवादीका अध्यक्ष प्रचण्डको दोहोरो चरित्रका कारणले एकतामा समस्या भएको चन्दले बताए। पार्टी एकताका विषयमा कुरा हुँदा गल्ती महसुस गरेपनि लेखेको दस्ताबेजमा सबै बिग्रिएको र बर्ग बिचलन भयो भनेर उल्लेख गरिएको उनले बताए। २०६५ सालमा आफूहरुले राखेको बिषय नै अहिले प्रचण्डको दस्ताबेजमा परेको उनको भनाई थियो। एमाओवादीसँग अहिलेको कार्यदिशाले एकताको आधार तयार भने नगरेको उनले बताए। संविधानसभा बहिस्कार गरेर नेकपा– माओवादीको कार्यदिशामा आउनेसँग मात्र एकता हुने चन्दले स्पष्ट पारे। उनलेे आफू र महासचिव थापाका विचमा नेतृतव र वैचारिक टक्कर भन्दै आएका समाचारको प्रतिवाद गरेका छन्। आफूहरु दुवैजना बाहिर रहेका बेला राजधानीका मिडयाहरुले अनावश्यक र बिना आधार चर्चा गरेको उनको भनाई थियो।
कर्मचारीकै मिलेमतोमा पैसा लुटपाट भएको हुनसक्ने आशंकामा प्रहरीले नबिल बैंक लुटपाट प्रकरणमा कर्मचारीमाथि नै पोलिग्राफ जाँच गर्ने भएको छ । झुटो बोलेको पत्ता लाग्ने पोलिग्राफ प्रविधि अमेरिकी सरकारको सहयोगमा नेपाल प्रहरीले हालै भित्र्याएको हो। महेन्द्रनगरबाट राष्ट्र बैंकको धनगढी शाखा लैजाने क्रममा नबिल बैंकको दुई करोड ३१ लाख रुपैयाँ रहस्यमय रुपमा २५ मंसिरमा लुटिएको थियो। नेपालमा अनुसन्धान प्रक्रियामा पोलिग्राफसम्बन्धी अनुसन्धान प्रक्रियालाई नेपाल प्रहरीले यही घटनाबाट सुरु गर्न लागेको खबर आजको नयाँ पत्रिकामा छापिएको छ। रकम लुटिएको दुई महिना बित्न लाग्दा पनि प्रहरीले घटनाबारे कुनै महत्वपूर्ण तथ्य फेला पार्न सकेको छैन्। लुटपाट सामान्य जस्तो भएपनि निकै रहस्यमय बन्दै गएको अनुसन्धानमा आवद्ध प्रहरी अधिकारीले बताएका छन्। सुदूरपश्चिम क्षेत्रिय प्रहरी कार्यालयका प्रमुख डिआजी जयबहादुर चन्दले नयाँ ढंगबाट अनुसन्धान गर्न लागेको बताए। उनले भने,' छुट्टै टिम बनाएर अनुसन्धान सुरु भइसकेको छ, यथार्थ छिट्टै बाहिर आउनेछ।' पहिले राजा प्रताप मल्लले अपराधका आरोपीलाई हनुमानढोकास्थित कालभैरवअगाडि लगेर बयान लिन्थे, झुट बोले अपराधी रगत छादेर तत्काल मर्छ भन्ने विश्वास थियो। चारसय बर्षपछि नेपालमा पोलिग्राफ प्रविधि भित्रिएको छ । अब झुट बयान दिए मेसिनले पत्ता लगाउनेछ । उक्त मेसिन चलाउन १० जना प्रहरीले तालिम लिएका छन् । ढाँटेको पत्ता लगाउने पोलिग्राफ मेसिन नेपालमा पहिलोपटक प्रहरीले प्रयोग गर्न लागेको हो। एउटा पोलिग्राफ मेसिनको करिब १२ लाख रुपैयाँ छ। प्रहरी अधिकारीहरुका अनुसार पोलिग्राफ मेसिनभन्दा त्यससम्बन्धी तालिम महँगो हुने गर्छ । तालिमका लागि नेपाल प्रहरीलाई अमेरिकाले सहयोग गरेको छ । अभियुक्तहरुलाई साँचो बोलाउन प्रहरीले अहिले नार्को टेस्टको विधि अपनाउँदै आएको छ । यो विधिमा अभियुक्तलाई औषधिमार्फत साँचो बोलाउन लगाइन्छ, जसले स्वास्थ्यमा गम्भीर असर पर्न सक्छ। पोलिग्राफ मेसिनले शरीरका अंगहरुको प्रतिक्रियाका आधारमा झुटो बोलेको पत्ता लगाउँछ । मुटुको चाल, रक्तचापलगायत शरीरका अंगहरुको प्रतिक्रियाका आधारमा पोलिग्राफ मेसिनले झुटो बोलेको पत्ता लगाउँछ । विश्वका धेरै देशका प्रहरीले अपराध अनुसन्धानमा पोलिग्राफ मेसिनको प्रयोग गर्दै आएका छन्। पहरी अधिकारी आधुनिक प्रविधि अभावमा अपराध अनुसन्धान प्रभावित हुने गरेको गुनासो गर्दै आएका छन्।
ब्राह्मणले पढ्ने शिक्षा भनेर चिनिने संस्कृतमा अहिले दलित जनजाति र छात्राको आकर्षण बढेको छ। नेपाल संस्कृत विश्वविद्यालयले अन्य विद्यार्थीलाई भन्दा दोब्बर छात्रवृत्तिको व्यवस्था गरेपछि संस्कृत शिक्षामा उनीहरू आकर्षित भएको आजको नयाँ पत्रिकामा खबर छ। नेपाल संस्कृत विश्वविद्यालयको योजना महाशाखाका अनुसार संस्कृत पढ्ने छात्राको संख्या एकतिहाइ पुग्न लागेको छ। दलित तथा जनजातिका लागि छुट्याएको २० प्रतिशत आरक्षण कोटामा पनि चाप बढेको छ। यस्तै दलित तथा जनजाति विद्यार्थी संस्कृत पढेर गुरू पनि बन्न थालेका छन्। सोलुखुम्बुको बिपी कोइराला संस्कृत विद्यापीठमा बद्धिबहादुर कुमाल संस्कृत अध्यापन गराउँछन्। यस्तै तनहुँको भानु विद्यापीठमा कृष्णबहादुर सुनार र महेन्द्रनगरको शारदा विद्यापीठमा मोहन चौधरीले संस्कृत पढाउन थालेका छन्।
“कृषि हाम्रो आर्थिक विकास आधार, दमौली महोत्सव प्रवदर्धनको आधार” भन्ने मूल नाराका साथ प्रथम दमौली महोत्सव हुने भएको छ। तनहुँ उद्योग वाणिज्य संघ दमौली बजारको आयोजनामा गर्न लागिएको महोत्सव पुस २६ देखि माघ ५ गते सम्म जारी रहने छ। महोत्सवमा कृषि मेला प्रदर्शनी तथा बिक्री वितरण,साँस्कृतिक कार्यक्रम, सरसफाइ सम्बन्धी सचेतना, रमाइलो मेला र प्लाष्टिक झोला मुक्त महोत्सव मूल आकर्षण हुनेछन्। यसैबीच सोही विषयलाई लिएर सोमबार तनहुँ उद्योग वाणिज्य संघ दमौली बजार इकाईले एक छलफल कार्यक्रम आयोजना गर्यो। छलफल कार्यक्रममा बजार इकाईका सभापति बैकुण्ठ मिश्रले महोत्सव आयोजनाका विषयमा जानकारी गराएका थिए।
एकीकृत माओवादीका कार्यकर्ताले नेपाली कांग्रेसले गोरखा क्षेत्र नं. २ को छोप्राक गाविसमा रहेको चुनावी कार्यालय तोडफोड गरेको छन्। बुधबार राति ११ बजे कार्यालय रहेको घरबेटीलाई धम्की दिएर रातको दुई बजे कार्यालयमा राखिएको फर्निचर, साइनबोर्ड, चुनावी ब्यानर, प्रचारप्रसार सामग्री र कांग्रेसको झन्डा एमाओवादी कार्यकर्ताले जलाएको कांग्रेस कार्यबहाक सभापति मोहनप्रकाश पोखरेलले जानकारी दिए। 'कांग्रेस र एमाओवादीको कार्यालय नजिक–नजिक छ' उनले भने, 'घरबेटीलाई धम्की दिएर रातको दुई बजे वाइसीएलले हाम्रो कार्यालय तोडफोड गरी झन्डा जलाएछन्।' साथै नेपाली कांग्रेस गोरखाले बिहीबार पत्रकार सम्मेलन गरी श्रृखलाबद्ध रुपमा एमाओवादीले गरेको आक्रमणका घटनाले एमाओवादी हारको मानसिकतामा पुगेको जनाएको छ। 'स्वाँरादेखि घैरूङसम्मको घटना हेर्दा एमाओवादी चुनाव चाहदैन भन्ने पुष्टि हुन्छ' क्षेत्र नं १ का उम्मेद्वार किरणबाबु श्रेष्ठले पत्रकार सम्मेलनमा भने, 'एमाओवादीले हिंसाबाट चुनाव हत्याउन चाहन्छ।' रूपन्देही र गोरखा दुवै ठाउँमा बाबुराम भट्टराईले हार्ने भएपछि ढुङामुडा गरेको उम्मेद्वार श्रेष्ठले पत्रकार सम्मेलनमा दाबी गरे। 'ढुङामुडा गर्ने, हत्याहिंसा गर्ने एमाओबादी चरित्र हो' कांग्रेसका जीबनप्रेम श्रेष्ठले भने, 'एमाओबादी संविधान बनोस्, देशमा शान्ति होस् भन्ने चाहदैन।' साथै कांग्रेसले बुधबार घैरूङ बतासेको चुनाबीसभामा सहभागि भएर घर फर्केका आफ्ना कार्यकर्ता विष्णु देवकोटालाई एमाओवादीले ढुङाले हानेर खुट्टा भाँचिदिएको जनाएको छ।
बाराको जितपुरमा बुधबार करिब १२ बजेको समयमा ट्रक व्यवसायी अफताब आलममाथि गोली प्रहार भएको थियो। टाउकोमा गोली लागेर गम्भीर घाईते भएका आलमको उपचारका क्रममा दिउँसो साढे तीन बजे बजे नेसनल मेडिकलक कलेज वीरगजंमा मृत्यु भएको हो। जीतपुर निवासी ३५ वर्षीयका आलममाथि गोलि हान्ने भारतीय नागरिक रवि पाण्डे र विपिन यादबलाई प्रहरीले नियन्त्रणमा लिएको छ। आलम माथि गोलि हानि भाग्दै गरेका बेला उनिहरुलाई लखेट्ने क्रममा चलाएको गोलि लागि २ प्रहरी समेत गम्भीर घाईते भएका छन्। प्रहरी चौकी इनर्वासिरामा कार्यरत प्रहरी सहायक निरीक्षक मातृका ठाकुर,प्रहरी जवान शेष अवजान घाईते भएका हुन्। घाइते दुवैको नारायणि उप क्षेत्रिय अस्पताल वीरगजंमा उपचार संभव नभए पछि काठमाण्डौस्थित नेपाल प्रहरी अस्पतालमा रिफर गरिएको बारा प्रहरीले जानकारी दियो ।
मन्त्रिपरिषद्का अध्यक्ष खिलराज रेग्मीसँग नेपालको भ्रमणमा रहेकी भारतीय विदेश सचिव श्रीमती सुजाता सिंहले आज प्रधानमन्त्री तथा मन्त्रिपरिषद्को कार्यालयमा भेटवार्ता गरेकी छन्। त्यस अवसरमा उनीहरूबीच नेपाल–भारत सम्बन्धका साथै आपसी हित र चासोका विविध विषयमा विचारविमर्श भएको प्रधानमन्त्री तथा मन्त्रिपरिषद्को कार्यालयका प्रवक्ता महेन्द्रबहादुर थापाले बताए। मुलुकको समसामयिक राजनीतिक अवस्था र संविधानसभा निर्वाचनको तयारीबारे जानकारी गराउँदै अध्यक्ष रेग्मीले नेपालको सामाजिक–आर्थिक विकासका निम्ति भारतले पुर्‍याउँदैआएको सहयोगको सराहना गरेका थिए। “मङ्सिर ४ गतेको निर्वाचनमा मतदान गर्न नेपाली जनता आतुर छन् सरकारको ध्यान चुनावप्रति पूर्णरुपमा केन्द्रित रहेको र त्यसैअनुरुप काम भइरहेको छ”– अध्यक्ष रेग्मीको भनाइ उद्धृत गर्दै प्रवक्ता थापाले भने। सचिव सिंहले नेपालमा प्रजातन्त्रको स्थायित्व र विकास भारतको चाहना भएको उल्लेख गर्दै निर्धारित मितिमा चुनाव हुनेमा आफ्नो देश विश्वस्त रहेको र त्यसनिम्ति जस्तोसुकै सहयोग उपलब्ध गराउन भारत तयार रहेको बताइन्। भारतीय सचिव श्रीमती सिंह दुईदिने औपचारिक भ्रमणका क्रममा शनिबार अपराह्न काठमाडौं आएकी हुन्। गत अगस्ट १ तारिखमा विदेश सचिवको कार्यभार सम्हालेपछि पहिलोपटक यहाँ आएकी हुन्। भेटका अवसरमा परराष्ट्र मन्त्रालय दक्षिण एसिया महाशाखा प्रमुख अमृत राई, नेपालका लागि भारतीय राजदूत रञ्जित रे र यहाँस्थित भारतीय दूतावासका वरिष्ठ अधिकारी सहभागी थिए। रासस
नेपाली कांग्रेसमा दोस्रो पुस्ताका नेताहरुले सहमतिका लागि प्रयास गर्न चुनावको प्रक्रियामा उम्मेदवारी फिर्ता लिने समय राती दश बजेसम्मका लागि सरेको छ। निर्वाचन समितिले आज बेलुका ५ बजेसम्म उम्मेदवारी फिर्ता लिने समय तोकेको भएपनि सहमति गराउनका लागि त्यसलाई राती १० बजेसम्म सरेको निर्वाचन समितिका सदस्य रमेश रिजालले बताए । दोस्रो पुस्ताका नेताहरु डा.रामशरण महत प्रकाशमान सिंह कृष्णप्रसाद सिटौला बिमलेन्द्र निधि गोपालमान श्रेष्ठ पूर्णबहादुर खड्का वीरेन्द्र रिजालगायतले संसदीय दलको नेताको चुनाव एक दिन पछि सारेर भएपनि सहमति खोज्ने प्रयत्न गरेका छन्। यी नेताहरुले सुशील कोइरालालाई संविधान लेखुन्जेलसम्म प्रधानमन्त्री बन्ने त्यसपछि शेरबहादुर देउवा प्रधानमन्त्री बन्ने कुरामा सहमति खोज्न प्रयास गरिरहेका छन्।
आगामी संविधानसभाको निर्वाचनका लागि मुलुकभर दश हजार १७ मतदान स्थल कायम गरिएको छ। निर्वाचनका लागि १८ हजार ४ सय ४३ वटा मतदान केन्द्रसमेत कायम गर्ने निर्णय भएको निर्वाचन आयोगका प्रवक्ता वीरबहादुर राईले आज आयोजित पत्रकार सम्मेलनमा जानकारी दिए। अघिल्लो संविधानसभाको चुनावमा नौ हजार ८२४ मतदानस्थल र २० हजार ८९० मतदानकेन्द्र कायम गरिएको थियो। अबको संविधानसभा निर्वाचनका लागि एक करोड २४ लाख ७७ हजार २८१ मतदाता कायम भएको पनि आयोगले जनाएको छ। आयोगले सबै निर्वाचन क्षेत्रमा नियुक्ति हुने मुख्य निर्वाचन अधिकृत र निर्वाचन अधिृकतका लागि सरकारलाई जिल्ला न्यायाधीश, अतिरिक्त न्यायाधीश र कानुन तथा न्याय सेवाको कम्तीमा राजपत्राङ्कित द्वितीय श्रेणीको अधिकृतलाई निर्वाचन प्रयोजनको लागि नाम पठाउन अनुरोध गरिएको जनाएको छ। निर्वाचनको समयमा संयुक्त निर्वाचन सञ्चालन केन्द्र र मिडिया सेन्टर सञ्चालनमा ल्याइने प्रवक्ता राईले बताए। रासस
सुर्खेतमा एउटा यात्रुबाहक बसमा पेट्रोल बम प्रहार भएको छ । कर्णाली राजमार्ग अन्तर्गत कालिकोट जाने बाटोमा सुर्खेतको दमारे भन्ने ठाउँमा केहीबेरअघि अज्ञात समूहले गुडिरहेको भे १ ख ९९८ बसमा पेट्रोल बम प्रहार परी फरार भएको सशस्त्र प्रहरी बल मध्यपश्चिम क्षेत्रीय प्रमुख डीआइजी प्रेमकुमार शाहीले बताए । साँझ साढे ७ बजे भएको बम प्रहारबाट बसमा सवार आधा दर्जन यात्रु घाइते भएको शाहीले सेतोपाटीलाई बताए । घटना लगत्तै सशस्त्र प्रहरी नेपाल प्रहरी र नेपाली सेनाको टोली घटनाको विवरण बुझ्न परिचालन भएको छ । घटनास्थल सुर्खेत सदरमुकाम वीरेन्द्रनगरबाट १२ किलोमिटर पश्चिममा पर्ने प्रहरीले जनाएको छ ।
गरामनी-१ झापाका विधान मगर बिहीबार दिनभर साथीभाइसँग रमाए। उनले साथीभाइलाई मस्त भोज खुवाए र घोषणा गरे, म भोलि मर्दै छु। साथीहरूले यसलाई गम्भीर रूपमा लिएनन्, ठट्टाको रूपमा लिए। तर उनको त्यो मजाक बिहान उज्यालो कटु यथार्थ भइदियो। शुक्रबार बिहान करिब चार बजेतिर उनको परिवारले आश्रय लिइरहेको गरामनी-१ का जयप्रसाद चुँडालको घरपछाडिको भोगटेको रूखमा उनी झुन्डिएको अवस्थामा भेटिए।अन्नपूर्ण पोस्टमा खबर छ। कसैले ‘म आत्महत्या गर्दै छु, आज अन्तिम भोज गरौं’ भनेर साथीभाइलाई भोज खुवाएको कुरा विरलै सुन्न पाइन्छ, तर १७ वर्षीय किशोर विधान मगरले आफूले भेटेसम्मकालाई भोज खुवाए र आत्महत्या गरे। उनले त्यतिमात्र भनेनन् आफ्ना साथीभाइ र भेटेजतिलाई मेरो मलामी आउन कोही पनि नछुट्नु पनि समेत भनेका थिए। उनले मरेपछि कन्काई माईमा लगेर दाह संस्कार गरिदिनु समेत भनेको उनको परिवारले आश्रय लिइरहेको घरका सदस्यहरू बताउँछन्। बिहीबार दिनभर बेग्लाबेग्लै स्थानमा साथीभाइसँग भेटघाट गरी साँझमा मासु किनेर घरैमा साथीहरू बोलाएर भोज गराएका थिए। उनले ‘साथीहरू म मर्छु, मरेपछि तिमीहरू मलामी जानु नत्र राति आएर तर्साउँछु’ भन्दै गाउँटोलमा सुनाउँदै हिँडेको अस्थायी प्रहरी चौकी गरामनीका प्रहरी सहायक निरीक्षक धनबहादुर सुनुवारले बताए। उनले भने, ‘अघिल्लो दिन गाउँका सबैलाई मर्ने कुराको जानकारी गराएका रहेछन्।’ मगरले अस्थायी प्रहरी चौकीकै प्रहरी जवान सनोज राईलाई पनि मर्ने कुरा भन्न भ्याएछन्। राईले मगरलाई गाली गरेर पठाएको बताए। उनले भने, ‘सर, आज जाऊँ, मस्त खानुपर्छ भने। किन हौ, आज के छ त्यस्तो भन्दा म भोलि मर्दै छु भने। म त ठट्टा गरेको होला भने। बिहान त झुन्डिएको खबर पो आयो।’ मगरका बाबु नरेन्द्रले चुँडालको घरपछाडिको भोगटेको रूखमा उनलाई झुन्डिएको अवस्थामा भेटेका थिए। विधानले उर्दी गरेका कारण उनका सबै साथीभाइ मलामी गएका जयप्रसाद चुँडालले बताए। उनको दाहसंस्कार स्थानीय देउनियाँ घाटमा गर्ने तयारी भए पनि माईमा लानु भन्ने मृतकको सूचनालाई स्विकार्दै कन्काई माईमा दाहसंस्कार गरियो।
राष्ट्रपति डा. रामवरण यादवले एकसाताभित्र सहमतिको सरकार गठन गर्न राजनीतिक दलहरुलाई आह्वान गरेका छन् । संसद अधिवेशन सुरु भएको पहिलो दिन राष्ट्रपतिले अन्तरिम संविधानको धारा ३८ को उपधारा १ अनुसार माघ १९ गतेसम्ममा राजनीतिक सहमतिका आधारमा सरकार गठन गर्न आश्वान गरेका हुन्। सहमतीय हुन नसके त्यसपछि बहुमतीय सरकारका लागि आह्वान गरिनेछ। कांग्रेस संसदीय दलको नेतामा सुशील कोइराला विजयी भएपछि उनी प्रधानमन्त्रीको प्रवल दावेदार देखिएका छन्। मंसीर ४ गते संविधानसभाको निर्वाचन सम्पन्न भई संविधानसभा र संसदको बैठक सुरु भभइसकेकाले राजनीतिक सहमतिका आधारमा नवनिर्वाचित संविधान सभामा प्रतिनिधित्व गर्ने जनप्रतिनिधिहरुको सरकार अविलम्ब गठन गर्न वान्छनीय भएकाले राजनीतिक सहमतिका आधारमा प्रधानमन्त्रीको चयन र निजको अध्यक्षतामा मन्त्रिपरिषद् गठन गर्नका लागिसंसदमा प्रतिनिधित्व गर्ने दलहरुलाई आह्वान गर्नु भएको राष्ट्रपतिको कार्यालयद्धारा जारी विज्ञप्तिमा उल्लेख छ ।
मैले बाल्यकालमा सम्झेको बजेट भाषण गर्ने मन्त्री प्रकाशचन्द्र लोहनी थिए जस्तो लाग्छ। त्यसपछिका कति वर्षमा नेपाल विकास गर्ने भनेर बजेट भाषण पढिन्थ्यो, तर म बालक हुँदादेखिको विकासको सपना प्रौढ हुँदासम्म भोग्न पाएको छैन। सायद करोडमा हुन्थ्यो- पञ्चायतकालको बजेट जुन क्रमशः अर्ब हुँदै खर्बमा पुगिसक्यो। पञ्चायतकालमा राजालाई घेरेर राख्नेहरुले नेपाललाई एसियाली मापदण्डमा पुर्‍याउने घोषणा गर्न लगाएका थिए, अहिले फेरि “विकसित देश” बनाउने गुड्डी हाँक्नेहरु निस्केछन्। विकास भनेको संरचना मात्र होइन, प्रणाली हो त्यो पनि जनउत्तरदायी प्रणाली, डनतन्त्रीय प्रणाली होइन। विकसित देश र हाम्रो देशको प्रणालीको मुख्य फरक के हो भने विकसित देशमा आमनागरिकका हुनुपर्ने काम आफैं हुन्छन्। गलत वा अवैध काम कुनै हालतमा हुँदैनन्। हामीकहाँ भने सामान्य रुपमा हुनुपर्ने काम पनि हुँदैन । नहुनुपर्ने “अवैध” काम सजिलै हुन्छन्। यथार्थ के हो भने हामी तन्नम र सबैभन्दा भ्रष्ट मुलुकको पद्वी पाउने पथमा छौं। चीनमा २२५०० मेगावाट थ्रीगर्जेज प्रोजेक्ट सन् १९९१ मा सुरु भएर २००८ मा (सत्र वर्षमा) सक्कियो। हाम्रो मेलम्ची कहाँ गयो? कहिले सकिन्छ? मैले ०५१/५२ सालतिर मेलम्चीको टेस्ट सुरुङभित्र छिर्दा ०६० सालभित्र धारामा मेलम्चीको पानी आउला भनेर कल्पना गरेको थिएँ। आज ०७० सालमा ४ दिनमा २ घन्टा पानी आउँछ धारामा। त्यो बेला दिनका दिन आउँथ्यो। “विकसित” हुनुको माने यस्ले देखाउँछ, योजना आयोगले छाप्ने किताबले होइन। राजनीति र जनसंख्या वृद्धिलाई जति दोष दिए पनि ती धेरै मात्रामा असफल विकासकै कारण सिर्जित हुन्। “विकसित” हुनुका सूचकहरु खै? सदरमुकाम जोड्ने सडक त बनाउने। तर, कति समयमा पुगिन्छ, कुन गुणस्तरको ठेगान नभएका सडकले “विकसित” बनाउँदैन। ठूला घर र चिल्ला सपिङ मलहरुले मात्र “विकसित” देखिने भए त अहिले नै हामी युरोपियन मापदण्डमा पुगिसक्यौं। ठूला संरचना बनाउनु मात्रले “विकसित” होईँदैन। निर्माणको दिगोपन, गुणस्तर र उसले दिने आर्थिक प्रतिफल सबै प्रष्ट हुनैपर्छ- नाप्न सकिने गरी। विकसित हुनु भनेको प्रणालीले काम गर्नु हो। काठमाडौंबाट म यति घन्टामा जुम्ला पुग्छु भन्ने ठेगान हो विकास। म राति कति बजेसम्म काम गर्न सक्छु ताकि अन्तिम बस भ्याएर घर फर्कन सक्छु भन्ने विश्वास हो विकास। मैले खाएको पानीमा “कोलिफर्म” हुने छैन भन्ने पूर्ण रुपमा विश्वस्त हुन सक्नु हो विकास। दूधमा “कोलिफर्म” पाइनु विकास होइन। धाराका पाइपहरु पानी बाँड्न हुन्, हावा बाँड्न हैन भन्ने विश्वास हो विकास। आज बनाएको सडक १० वर्ष टिक्छ र बनेका तटबन्धले गाँउ टोल सुरक्षित हुन्छ भन्ने विश्वास हो विकास। पृथ्वीको गुरुत्वाकर्षणबाट बाहिर जान प्रस्थान गतिभन्दा बढी गतिमा हुँइक्किनुपर्छ। नत्र पृथ्वी वरिपरि नै घुमिरहिन्छ, स्याटेलाइटका रुपमा। यस्तै समस्याको गुरुवबाट बाहिर जान पनि यस्तै प्रस्थान गति चाहिन्छ। पहिलेकाहरुले नै गरेको कर्मकाण्डले नयाँ गन्तव्यमा पुगिँदैन, समस्या समाधान हुँदैन, फरक मार्गमा जानैपर्छ, पहिलेको भन्दा बढी गतिमा जानैपर्छ, नत्र केही क्षणलाई नयाँ जस्तो लाग्ला घुमेर उही ठाउँमा पुगिन्छ, जहाँ पहिलेकाहरु पुगेका थिए। फरक गन्तव्यमा पुग्न फरक बाटो हिँड्नै पर्छ। सरकारी आँकडाअनुसार नै ३० लाख युवा विदेशमा श्रम गर्छन्। १० वर्षमा यो संख्या बढ्नु विकास हो? झन् धेरै युवालाई वैदेशिक रोजगारीमा पठाउनु विकास हो ? यी युवाको लागि भरपर्दो रोजगारी कसरी सृजना गर्ने भन्ने सोच बिना “बिकसित” बनाउने सपना सोम शर्माको सात्तुको घैंटो फुटेसरह फुट्ने छ। नेपाल कृषिप्रधान देश। ३० लाख युवा निर्यात गर्छ। मलेसियाले कच्चा पदार्थ आयात गर्छ, कारखाना बनाउँछ, काम गर्न कामदार नेपाल लगायत मुलुकबाट लान्छ, तयारी सामान हामीलाई नै बेच्छ, यसरी हामी विकसित हुन्छौं?? मलेसियामा बाबुले काम गरेको कारखानामा बनेको चकलेट/दूध छोराले नेपालमा किनेर खान्छ, त्यही बाबुले पठाएको विप्रेषणको पैसाले! नेपाली सिकर्मीले इन्डोनेसियन काठबाट मलेसियामा बनाएको फर्निचर आयात गरेर बैठक कोठा सजाउने योजनाविदहरुको नेपाललाई विकसित बनाउने गँजडी गफ अब पुग्यो- सुन्नु छैन मलाई। द्वितीय विश्व युद्दपछि अमेरिकाले आफ्ना गुटमा सामेल देशहरुलाई व्यापक आर्थिक सहयोग गर्‍यो। तर जति सहयोग गरे पनि नतिजा राम्रो आएन। प्रायः रकम हिनामिना नै भएको देखियो। यसको कारण के भने, सहयोग कुन उद्देश्यका लागि दिइएको थियो, के लक्ष्य थियो, नतिजा कस्तो आउनुपर्ने थियो र यी सबै नाप्ने सूचकहरु के हुन् केही निर्दिष्ट रहेनछ। त्यसपछि यी सबै नाप्न सकिने गरी लगफ्रेमको आविस्कार भयो। हामी अहिले पनि माथि उल्लेखित अवस्थामै छौं। बजेट त बढेको बढ्यै तर केही अपवाद बाहेक लक्ष्य प्राप्त नभए पनि बजेट सबै स्वाहा चाहिँ हुन छाडेको छैन। एउटा उदाहरण सिँचाइ नहर निर्माणको लिउँ। सिँचाइ नहर निर्माण गर्दा संरचना र खर्चको प्रतिशतले मात्र प्रगति भएको मान्न सकिँदैन। यसले सिँचित क्षेत्र बढेको उपलब्धि हुनुपर्छ। यसको नतिजा उत्पादनमा वृद्दि हुनुपर्छ। मल बीउको उपलब्धता पहिलेजस्तै हुँदा पनि पानीको उपलब्धताले उब्जनी बढ्नैपर्छ। बढेको उब्जनीले कृषकको आयमा वृद्धि गर्ने लक्ष्य पूरा हुनुपर्छ। समग्र क्षेत्रमा लक्ष्य पूरा भएपछि गरिबी घट्नुपर्छ। यी सबै तहमा प्रगति नाप्न सूचकहरु हुनैपर्छ, निर्माण अगाडि र पछाडि सूचकमा परिवर्तन हुनैपर्छ। हाम्रो विकास पद्दतिले स्वतन्त्र रुपले रुजु गर्न सकिने गरी सूचकहरुकै निर्माण गरेको छैन। आधारभूत तथ्यांङ्क संकलन गर्ने परिपाटी नै छैन। नहर त बन्यो तर सिँचित क्षेत्र बढेन वा कुलोमा पानी नै नचले पनि हाम्रो तथ्यांङ्कमा योजनाको स्विकृतिको क्रममा प्रक्षेपित सिँचित क्षेत्र जोडिन्छ। बजेट बाँडफाड हचुवा भरमा हुने गरेको छ। ठूलो क्षेत्रमा पहिले बजेट बाडफाँड गर्ने अनि त्यसपछि कार्यक्रम छान्ने प्रणाली छ। केन्द्रीय योजनाहरुबाहेक अन्य जिल्लास्तरीय योजनाहरुको हकमा पहिले बजेट भाषण गर्ने त्यसपछि “रातो किताब छाप्ने” परिपाटी छ। योजना आयोगले हरेक वर्ष बजेट भाषणपछि जिल्लाहरुमा बाँडफाँड हुने बजेट समावेश गरेर एउटा पुस्तक छाप्छ। आममानिसको बोलीमा त्यसको नाम "रातो किताब" हो। तर त्यो रातो किताब झुठा योजना र आफ्ना योजना घुसाउने यति षडयन्त्रको पुलिन्दा बन्न पुग्छ कि अब त्यो किताब "कालो किताब" हुन पुगिसकेको हुन्छ। जिल्लास्थित कार्यालयबाटै जुन योजनामा कमिसन आउँछ त्यसलाई बढी प्राथमिकता दिँदै साच्चै जरुरी योजनाहरु बाहिर पारिएका हुन्छन्। विभाग र मन्त्रालयका ठूलाबडाहरु आफूलाई कमिसन दिनेहरुअन्तर्गतका अड्डालाई बढी बजेट पार्न ब्यस्त हुन्छन्। मन्त्रीहरु त झन् कमिला हिँड्ने खोलामा पनि तटबन्ध र पुल हाल्ने योजना बनाउँछन। अनि त योजना आयोगको काम नै भयो योजना बनाउने अनि राजनीतिक मान्छेहरुका (आफ्ना मान्छेका) योजना घुसाउन "आफ्नो हात जगन्नाथ" हुने नै भयो। पहुँच पुग्यो भने आफ्नो गाँउमा पनि ६ लेनको सडक पार्छन्। जब पीडित जनता योजनाको माग गर्छन् त्यतिबेला तलकाले योजना आयोगले यस्तो छापिदेको छ अब हामीले केही गर्न सक्दैनौं– जे छापेको छ त्यही गर्नुपर्छ भन्छ। योजना आयोग कहाँ छ थाहा पाउनेले त्यहाँ पुगिहालेछ भने हामीले त तलबाट जे लेराउँछन त्यही छाप्ने हो भन्छन्। बिचरा जनता यो फटाहाहरुको जालोबाट कहिले उम्कन सक्दैनन। यो "कालो किताब" भ्रष्ट्राचार, झुठ र षडयन्त्रको प्रतिक हुन पुगेको छ। योजनाका विवरण पनि यथार्थभन्दा कथानक बनाइएको हुने रहेछ भन्ने कुरा नेपालले गर्न नसकेको प्रगतिबाट सिद्द हुन्छ। प्रत्येक योजनाले प्रस्तुत गरेको आर्थिक प्रगति प्राप्त भएको भए अहिलेसम्ममा नेपाल साँच्चिकै विकसित भैसकेको हुने थियो। अपवाद छोडेर सबै योजना भौगोलिक र वातावरणीय रुपमा उत्कृष्ट स्थानमा, प्राविधिक रुपमा निर्माणयोग्य र उच्च आर्थिक प्रतिफल दिने हुन्छ। निर्माण क्रममा सबै समस्याग्रस्त हुन्छन् र अन्त्यमा निर्माण लागत बढेको र समयमा सक्काउन नसकिने हुन्छन् र पहिले भनिएअनुसारका प्रतिफल दिन नसक्ने हुन्छन्। अझै ठूला संरचना बनाउनु मात्रले “विकसित” होईँदैन। दिगोपन, गुणस्तर, आर्थिक उपलब्धि सबै यथार्थमा प्रष्ट हुनै पर्छ- कागजी रुपमा होइन। बजेट खर्चले आर्थिक कृयाकलापलाई बढाबा दिन्छ र यो जसरी पनि खर्च गरेर सक्काउनैपर्छ भन्ने मान्यता छ। सतही रुपमा हेर्दा यो ठीक पनि लाग्ला, तर बजेट खर्च लगानी हो, यसले निर्दिष्ट नतिजा र प्रतिफल पनि दिनैपर्छ। बिना आर्थिक प्रतिफलको खर्च बालुवामा पानी हो। “खर्च गर फलको आशा नगर” प्रणालीले पक्कै विकसित बनाउँदैन।
गैरकानुनी रुपमा करोडौं सम्पत्ति आर्जन गरेको अभियोगमा थुनामा रहेका गुन्डा नाइके पर्शुराम बस्नेत दुई करोड बराबरको जग्गा जमानी राखेर विशेष अदालतबाट छुट्दै छन्। जेठ ५ गते बस्नेतसहित पाँच गुन्डा नाईकेले करोडौं रुपैँया अवैध रुपमा आर्जन गरेको भन्दै सम्पत्ति शुद्धिकरण विभागले उनीहरुविरुद्ध विशेष अदालतमा मुद्दा दर्ता गरेको थियो। मुद्दाको सुनुवाईमा विशेष अदालतले बस्नेतसँग दुई करोड धरौटी राख्न माग गरेको थियो। रकम बुझाउन नसकेपछि उनी जेठ २७ गतेदेखि केन्द्रिय कारागारमा थुनामा छन्। 'उहाँले भक्तपुरको नगरकोट जाने बाटोको आठ रोपनी जग्गा जेथाजमानी राखेपछि हामीले छुट्ने पत्र तयार गरेका छौं,' विशेषका रजिष्ट्रार धीरबहादुर चन्दले भने, 'अब एक छिनमा धरौटीमा छोड्छौं।' बस्नेत युवा संघ नेपालका केन्द्रीय सदस्य हुन्। उनले ११ करोड ६१ लाख रुपैँया बराबर ठेक्कापट्टा, गाडी खरिद जस्ता काम गरी अवैध रुपमा आर्जन गरेको अभियोग छ । उनीबाहेक चक्रे मिलनले अदालतको थुनछेक आदेशपछि पुन: जेलमै गएका छन् । सबै भन्दा बढी अवैध कमाएको अभियोग लागेका गणेश लामाले अदालतमा हाजिर हुने म्याद बुझिसकेकाले असार ३१ भित्र अदालत हाजिर हुनुपर्नेछ । दीपक मना‌ङ्गे र अभिशेख गिरीको भने मुद्दामा राखिएको ठेगाना पत्ता नलागेको भन्दै विशेष अदालतले पुन: सम्पत्ति शुद्दिकरण विभागमै ठेगाना खुलाउन पठाएको छ ।
नेकपा–माओवादीले आज बिहान उच्चस्तरीय राजनीतिक संयन्त्रसँग तय भएको बैठकमा बस्न अस्वीकार गरेको छ। शितल निवासमा आज दिउँसो राष्ट्रपतिको आव्हानमा बस्ने सर्वदलीय बैठक अगाडि नेकपा–माओवादी र संयन्त्रको बैठक बसी सहमतिका लागि प्रयत्न गर्ने समझदारी दुई पक्षबीच भएको थियो। नेकपा माओवादीका अध्यक्ष मोहन वैद्यले नेताहरूलाई बिहान फोनमा संयन्त्रसँग बैठक नबस्ने जानकारी गराएका थिए। 'तपाईँहरूको निर्णय थाहा पाईहालीयो, त्यँही सुनाउनलाई होला अब एकैचोटी शितलनिवासमै भेटौ,' वैद्यको भनाई उद्धृत गर्दै एक नेताले सेतोपाटीलाई बताए। हिजो साँझ संयन्त्रको बैठकले नेकपा–माओवादीको चैतमा चुनाव सार्नुपर्ने, 'अराजनीतिक' सरकार विघटन गर्नुुपर्ने, संविधानका अर्न्तवस्तुमा चुनावअघि नै सहमति हुनुपर्नेलगायतका चारबुँदे माग अस्वीकार गर्ने निर्णय गरेको थियो। संयन्त्रको बैठकले दुई बुँदे प्रस्ताव पास गर्दै चुनाव मंसिर ४ मै रेग्मी सरकारले गराउँने र माओवादीलाई निर्वाचनमा आउन अनुरोध गर्ने निर्णय गरेको थियो। उच्च स्तरीय राजनीतिक संयन्त्र र नेकपा–माओवादीबीच बिहान बैठक हुन नसकेपछि शितल निवासको सर्वदलिय बैठकले निकास दिने सम्भावना लगभग प्राय तुहिएको छ। 'शितल निवासको ठूलो भेलाले सहमति गराउने होइन, त्यसैले हामीले नेकपा—माओवादीसँग बसेर सर्वदलिय बैठक अगावै सहमतिका सम्भावना पहिल्याउन चाहेका थियौं,' नेकपा एमालेका नेता रघु पन्तले भने। शुक्रबार शितल निवासमा सम्पन्न सर्वदलिय बैठकपछि केही उत्साहित देखिएको नेकपा–माओवादी हिजोको संयन्त्रको निर्णयपछि हच्किएको छ। 'संयन्त्र सहमति बीना जसरी पनि मंसिर ४ मै निर्वाचन थोपर्ने बाटोमा अघि बढ्यो, यसले सहमतिको वातावरणलाई विथोलेको छ,' नेकपा—माओवादीका एक नेताले भने। शुक्रबारको सर्वदलिय बैठकपछि संयन्त्रका कतिपय नेताहरूले माओवादी चुनावलाई लिएर केही लचिलो भएका प्रतिक्रिया दिएका थिए। हिजोको संयन्त्रको बैठकमा माओवादी साच्चै नै चुनावमा आउन चाहन्छ भने हिमाली भेगमा मंसिर ४ मै चुनाव गरेर देशका अन्य भागमा दुई ४ दिन चुनावको मिति सार्न आफूहरु तयार रहनुपर्ने बारे छलफल भएको थियो। कतिपय नेताहरूले मन्त्रिपरिषदका अध्यक्ष खिलराज रेग्मीले प्रधानन्याधिशको पदबाट राजीनमा दिँदा नेकपा–माओवादी चुनावमा आउने भए त्यसका लागि पनि तयार रहनुपर्ने तर्क गरेका थिए।
निजी क्षेत्रको सबैभन्दा ठूलो दूरसञ्चार सेवाप्रदायक एनसेल सर्वसाधारणलाई सेयर बिक्री गरी पब्लिक कम्पनी बन्न इच्छुक देखिएको छ। कम्पनीका प्रमुख कार्यकारी अधिकृत एरिम टाइलानरले नेपालमा वित्तबजार साँच्चिकै तयार भए यसबारे थप छलफल गर्न कम्पनी सकारात्मक बताएका छन्। कारोबारमा खबर छ। 'स्थानीय बजार र अन्तर्रतष्ट्रिय बजारमा दोहोरो सूचीकृत हुन पाउने अवस्थामा साधारण सेयर निष्कासनको अवसरबारे थप प्रयास गर्न हामी इच्छुक छौं' टाइलारले भने,' हामीलाई औपचारिक रुपमा प्रस्ताव गर्न भनिएको छ, हामी खुसीसाथ प्रस्तुत हुनेछौ।'
कप्तान पारस खड्का समावेश पत्रकार सम्मेलन विशेष शुन्छ। उनले बोल्न लागेपछि सबैको ध्यान उनको बोलाइमा एकोहोरिन्छ। नेपालले अफगानिस्तानलाई पराजित गरेपछि पत्रकार सम्मेलन पनि अलि फरक थिएन। नेपालको स्मरणसय विजयी भएकाले र लगातार अफगानिस्तानसँगको हार टुंग्याएकोले होला पारस फरक मुडमा देखिएका थिए। उनी हरेक प्रश्नको उत्तर नयाँ शैलीमा दिइरहे। शुक्रबार नागरिकमा प्रकाशित केही प्रश्नको उत्तर उनले यस्तो शैलीमा दिए। - हामीले बिस्र्यौ जस्तो छ क्याचहरुले नै म्याच जिताउँछ। क्याच लिनुबाहेक म सँग कुनै विकल्प पनि त थिएन। - राष्ट्रका लागि खेल्दा हामी प्रत्येक खेल जित्न सक्छौ। - यो प्रश्न अन्तर्राष्ट्रिय क्रिकेट परिषद(आइसिसीका मिडिया म्यानेजर तर्फ हेरेर मुसुक्क हाँस्दै)लाई सोध्नुहोस्, बइसिसीले नै गर्ने विषय हो यो। हामीसँग एकदिवसीय मान्यता पाउने र एकदिवसीय विश्वकप खेल्ने अवसर थियो तर, जनवरीमा न्यूजिल्याणमा छनोट चरण खेल्न जाँदा हाम्रा खेलाडी घाइते हुन पुगे प्रदर्शनी पनि राम्रो भएन। अफगानी इनिङ्सको अन्तिम ओभरको दोस्रो बल फालेपछि। तर, सोमपालले अन्तिम बलमा नो बल वा वाइड फाल्छ कि भन्ने डर लागेको थियो।
आफ्नै देशको संविधानसभा निर्वाचनमा नराम्रोसित हार खाएका एमाओवादीले युरोपको सत्ता कब्जा गर्न सुझाव दिएका छन् । नेकपा माओवादीको भ्रातृ संगठन नेपाली जनप्रगतिशील मञ्चको वार्षिक साधारणसभा क्रिसमसका दिन राखिएको थियो । बेल्जियमको आन्तर्पेन सहरमा भएको भेलामा नेपालबाट अन्तर्राष्ट्रिय ब्युरो प्रमुख दीनानाथ शर्मा निम्त्याइएका थिए। भेलालाई सम्बोधन गर्दै अब युरोपकै शासन सत्ता कब्जा गर्नुपर्ने सुझाव दिएको खबर आज प्रकाशित जनआस्था साप्ताहिकमा छापिएको छ। त्यस्तो सुझाव दिँदा केही देशका उदाहरण पनि कोट्याउन भ्याए। पोर्चुगलका डाँकुले भारतको गोवामा गएर शासन लिन सकेको, नयाँ क्षेत्रको खोजी गर्दै जाँदा तिनले ब्राजिल, श्रीलंका, गोवामा शासन सत्ता कब्जा गरेकाले विदेसिएका नेपाली पनि अलपत्र पर्ने होइन कि शासनसत्ता कब्जा गर्नेतिर अलग्गिनुपर्ने सुझाव दिँदै उनले भने, ‘जग्गा किन्नुस् । घर बनाउनुस् । त्यो जंग्गा आफ्नो नाममा भयो । त्यही जग्गामा बसेर तपाईहरुले यहाँको शासन सत्ता कब्जा गर्नुपर्छ । अलपत्र पर्ने होइन् ।’ हलमा २० जना कार्यकर्ता पनि उपस्थित नभइदिएपनि तिनलाई उर्जा दिने कोसिस गरेका शर्माले नेपालमा अहिले जे-जति परिवर्तन आएको छ । त्यो सबै एमाओवादीको बलबुताले भएको पनि दाबी गरे। लौ हेर्नुहोस् अहिले जति हक अधिकार महिलाले पाएका छन्,त्यो सबै हामीले गर्दा हो। समानुपातिकमा ५० प्रतिशत महिला जाने भए। त्यो माओवादीकै कारणले हो। राजतन्त्र माओवादीले गर्दा नै फालिएको हो।' अब एक वर्षमा संविधान बन्ने । त्यो संविधानले जनताको परिवर्तनको मागलाई सम्बोधन गर्ने त्यसपछि देश आर्थिक विकासमा अगाडि बढ्ने आश्वासन दिन भ्याए उनले। तर,देशको क्रान्ति भने अब आफूजस्ता बुढाहरुले गर्न नसक्ने बताए। आफूहरुले वर्ग संघर्ष नछाडेको भनेर चाहिँ ढाटे।' हामीले वर्गसंघर्ष छाडेका छैनौ। संघर्षको क्रममा छौ। तर अब हामीबाट क्रान्ति हुन्न। युवाहरुले गर्नुपर्छ। हामीले त गर्नु गर्‍यौ नि। बुलेट राजनीति गयो, अब चै ब्यालेटको राजनीतिमा छौ।'
राप्रपा नेपालका अध्यक्ष कमल थापाले निर्वाचनको कार्य तालिका सारिनु दुर्भाग्य भएको बताएका छन् । राप्रपा नेपाल कैलालीले आज धनगढीमा आयोजना गरेको आमसभामा पुगेका थापाले सञ्चारकर्मीहरुसँग बोल्दै चार दलीय सिण्डिकेटको सुविधा र स्वार्थका लागि निर्वाचनको कार्य तालिका सारिएको बताए । उनले निर्वाचनको कार्यतालिका सारेर संविधान सभाको निर्वाचनको निष्पक्षता र विश्वसनीयता माथि संकट पैदा गरेको बताए । उनले सरकार र निर्वाचन आयोग चार दलीय सिण्डिकेटको छायामा परेको आरोप लगाए । थापाले चार दलीय सिण्डिकेट खारेज भई सरकार र आयोग छायाबाट मुक्त हुनुपर्ने बताए । ‘सरकार र आयोग त्यो छायाबाट मुक्त हुनैपर्छ’ उनले भने–‘भोलि चार दलीय सिण्डिकेटले अर्को कुरा भन्नेछ र त्यो मान्नु पर्नेछ ।’ उनले नेकपा–माओवादी बाहेकका सबै दलले दुई महिनादेखि निर्वाचनको तयारी गरिरहेको अवस्थामा कार्य तालिका सारिनुले आशंका उत्पन्न गरेको बताए । ‘दुई महिना अघि नै कार्यतालिका सार्वजनिक गरिएको हो । त्यो समयदेखि नै सबैले तयारी गरेका हुन्’ उनले भने–‘वैद्य बाहेक सबैले त निर्वाचनको तयारी गरेकै हुन ।’ उनले चार दलको आपसी विवादले कार्य तालिका सारिएको र उनीहरुकै कारण संविधान सभाको निर्वाचन प्रति आशंका उत्पन्न भएको बताए । ‘अरुका कारण संविधान सभाको निर्वाचन माथि शंका नगर्नुस्’ थापाले भने–‘चार दलको सर्वसत्तावाद र एकाधिकारवादले निर्वाचन हुनेमा आशंका पैदा भएको छ ।’ उनले मंसिर ४ गतेको संविधान सभाको निर्वाचन सार्न नसकेका कारण वैद्य माओवादी सडक संघर्षमा पुगेको भन्दै कुनैपनि हालतमा निर्वाचन हुनुपर्ने बताए । उनले नेपाली जनता निर्वाचनको प्रतिक्षामा रहेकाले सबै राजनीतिक दल निर्वाचनमा जानुपर्ने बताए । ‘जनता निर्वाचनको व्यग्र प्रतिक्षामा छन् । उनीहरुले निर्वाचन चाहेको छन’ उनले भने–‘सबैले निर्वाचनमा जानुपर्छ ।’ मंसिर ४ गते संविधान सभाको निर्वाचन भएन भने के राजतन्त्र फर्किन्छ भनेर सञ्चारकर्मीले सोधेको जिज्ञासामा उनले निर्वाचन भएन भने के हुन्छ भन्ने तर्फ आफू जान नचाहेको बताए । उनले भने–‘संविधान सभाको निर्वाचन मंसिर ४ गते नै हुनुपर्छ र हुन्छ ।’ आमसभालाई सम्बोधन गर्न पुगेका अध्यक्ष थापाले पार्टी प्रवेश गरेका थुप्रै कार्यकर्ताहरुलाई टीका लगाएर स्वागत गरेका थिए । आमसभामा वरिष्ट उपाध्यक्ष केशरबहादुर बिष्ट, उपाध्यक्ष धवल शमशेर राणा लगायतको उपस्थिति रहेको थियो ।
संसदीय दलको नेता चयनको सवालमा नेताहरुबीच सहमति नभएपछि नेकपा एमालेको स्थायी समिति बैठकले दलको नेता चयनका लागि माग २१ गते निर्वाचनको मिति तोकेको छ। 'पार्टीको संसदीय दलको नेता र उपनेता चयनका लागि आजको बैठकले २१ गतेका लागि मिति तय गरेको छ,' एमाले सचिव विष्णु पौडेलले बिहिबारको स्थायी समिति बैठक पछि सेतोपाटीलाई भने। राजधानीको मनमोहन स्मृति प्रतिस्ठान सानेपामा बसेको बैठकले एमाले संसदीय दलको नेता चयनदेखि पार्टीको आसन्न नवौं महाधिबेशनको तयारीका बारेमा छलफल गरी निर्णय गर्न पार्टी केन्द्रीय समितिको बैठक माघ २० गतेका लागि तय गरेको छ। एमालेभित्र पार्टी अध्यक्ष झलनाथ खनाल, बरिष्ठ नेता माधवकुमार नेपाल र पार्टी नेता केपी शर्मा ओली र उपाध्यक्ष बामदेव गौतमबीच दलको नेता र पार्टीको आगामी नेतृत्वका विषयमा कुरा नमिलेपछि माघ १० गतेको केन्द्रीय समिति बैठक अध्यक्ष खनालले स्थगित गरेका थिए। त्यसपछि एमालेका माथिल्लो तहका नेताहरुले आपसमा बसेर सहमतिको प्रयास गरेपनि विफल भएपछि दलको नेता चयनका लागि मिति तोकेको हो। पार्टी संसदीय दलको नेता निर्वाचनकै माध्यमबाट हुने भएको हो भन्ने प्रश्नको जवाफमा सचिव पौडेलले भने, 'निर्वाचनको मिति तय भएपछि त्यसअघि पनि नेताहरुबीच सहमतिको प्रयास जारी रहने छ।' त्यसैगरी बिहिबारको स्थायी समिति बैठकले संविधानसभामा पहिलो ठूलो दल नेपाली कांग्रेससँग उसको नेतृत्वमा सरकार गठन लगायत सत्ताको बाँडफाटका विषयमा वार्ता गर्न पार्टी उपाध्यक्ष बामदेब गौतमको संयोजकत्वमा महासचिव ईश्वर पोख्रेलसहितका वार्ता टोली गठन गरेको छ। उक्त टोलीले कांग्रेससँग सरकार गठन गरी सत्ताको साझेदीका विषयका साथै नवनिर्वाचित संविधानसभाबाट राष्टपति, उपराष्टपति र सभामुख उपसभामुखको निर्वाचन र त्यी पदहरुको बाडँफाँटका विषयमा छलफल र सहमति गर्ने जिम्मेवारी दिइएको एमाले सचिव पौडेलले बताए । संविधानसभाको निर्वाचनमा दोस्रो ठूलो दल बनेपछि एमालेले नयाँ जनादेशका आधारमा राष्ट्रपति र उपराष्ट्रपतिको पनि नयाँ निर्वाचन वा सदनमार्फत अनुमोदन हुनुपर्ने अडान लिदै आएको छ।
संविधानसभा सदस्य प्रेम आलेले संघीयताका नाममा सुदूरपश्चिम विखण्डन भए पदबाट राजीनामा दिने बताएका छन्। धनगढीस्थित शैलेश्वरी फारवेष्ट स्कुल अफ हेल्थ साइन्स एण्ड टेक्नोलोजी प्रालिले आज आयोजना गरेको स्वागत तथा सम्मान कार्यक्रममा बोल्दै आलेले सधैभरी अखण्ड सुदूरपश्चिमका पक्षमा लडिरहने बताएका छन्। सभासद आले शैलेश्वरी फारवेष्ट स्कुल अफ हेल्थ साइन्स एण्ड टेक्नोलोजी प्रालिका संस्थापक हुन्। मंसिर ४ गते सम्पन्न संविधान सभा निर्वाचनमा डोटी क्षेत्र नम्बर २ बाट निर्वाचित भएका आलेलाई शैलेश्वरी फारवेष्ट स्कुल अफ हेल्थ साइन्स एण्ड टेक्नोलोजी प्रालिले संस्थापकको हैसियतमा स्वागत गरेको हो। उनले अखण्ड सुदूरपश्चिमका पक्षमा बोल्दा पार्टी भित्रैबाट पनि दबाब आएको भन्दै जनताको भावना अनुसार संविधान बन्न नसके आफू राजिनामा दिएर जनताकै शरणमा आउने बताए। उनले सुदूरपश्चिम आयोगलाई सशक्त बनाउने बारेमा पहल गर्ने भन्दै आयोगले सुदूरपश्चिमका नौ वटै जिल्लालाई समेटनुपर्ने बताएका छन्। यसअघिको सरकारले गठन गरेको आयोगमा सुदूरपश्चिममा सात वटा पहाडी जिल्लामात्रै समेटिएका छन्। सात वटा जिल्ला मात्रै समेटिए पछि विवादित बनेको आयोगको काम कारवाही अघि बढ्न सकेको छैन। उनले विकास निर्माणका काम गर्दा आफूले कहिल्यै कसै प्रति राजनीतिक पूर्वाग्रह नराख्ने भन्दै निर्वाचनमा भोट भाग्दा एमाले भएपनि आगामी दिनमा सबैको साझा सभासदका रुपमा प्रस्तुत हुने प्रतिवद्धता व्यक्त गरेका छन्। 'म सबैको साझा सभासद हुँ। यो कुरालाई झुटा हुन दिने छैन' उनले भने–'हिजो कुनै पार्टीको उम्मेदवार भएर आउँदा मात्रै म एमाले भएको हुँ।' सञ्चालक समितिका अध्यक्ष सूर्यप्रसाद श्रेष्ठको सभापतित्वमा भएको कार्यक्रममा विभिन्न व्यक्तिहरुले सभासद आलेलाई शुभकामना व्यक्त गरेका थिए। उनलाई शुभकामना दिने अधिकांश व्यक्तिहरुले जुझारु नेताका रुपमा छवि बनाएका आलेलाई देशको मन्त्री र प्रधानमन्त्री समेत भएको देख्न चाहेको बताएका थिए।
सरकारले ठगी गर्ने म्यानपावर एजेन्सी खारेज गर्न सक्ने अधिकारसहित कानुन बनाउन लागेको छ । बदनियतपूर्ण तरिकाले काम गरी सोझा नेपालीलाई विदेश रोजगारीका लागि जाने क्रममा ठगी गर्ने म्यानपावर एजेन्सी निलम्बन गरेर खारेज गर्न सक्ने अधिकार वैदेशिक रोजगार विभागलाई दिनेगरी वैदेशिक रोजगार ऐन ०६४ परिमार्जनको काम अघि बढाइएको खबर आजको कारोबारमा छ । श्रम तथा रोजगार मन्त्रालयले आन्तरिक रुपमा ऐन परिमार्जनको प्रारम्भिक मस्यौदा तयार पारिरहेको छ । हालको ऐनमा विभागले ठगी गर्ने म्यानपावर एजेन्सीलाई बढीमा १ लाख रुपैयासम्म जरिवाना गर्न सक्ने व्यवस्था छ । म्यानपावर एजेन्सीको शाखा तथा एजेन्टलाई निमयन गर्न, पूर्वश्रमस्वीकृति तथा अन्तिम श्रमस्वीकृतिमा भएको समस्या हटाउन र उजुरी हेर्ने अधिकार क्षेत्रीयस्तरमा दिने व्यवस्थासमेत संसोधित ऐनमा गरिने मन्त्रालयले जनाएको छ । ऐनको प्रारम्भिक मस्यौदा १र२ महिनाभित्र तयार गरेर सरोकारवाला निकायसग छलफल अगाडि बढाएर अन्तिम रुप दिइनेछ । मन्त्रालयका प्रवक्ता बुद्धिबहादुर खड्काले ऐन समयानुकुल बनाउन, ठगी गर्ने म्यानपावर एजेन्सीलाई कडा कारबाही गर्न र प्राविधिक कारणबाट कामदारको श्रमस्वीकृति रोकिएका समस्या समाधान गर्न ऐन संशोधन आवश्यक रहेको बताए। उनले भने,' ठगी धेरै हुने भएकाले थोरै रकमको जरिवाना सजिलै तिर्ने भएकाले खारेजी सम्मको अधिकार दिनुपर्छ।'
भारत सरकारले आगामी संविधानसभा निर्वाचनका लागि ७ सय ६४ वटा सवारी साधन उपलब्ध गराउन सहमति जनाएको छ। अन्तरिम निर्वाचन मन्त्रिपरिषद्का अध्यक्ष खिलराज रेग्मी र भारतीय विदेशमन्त्री सलमान खुर्सिदको उपस्थितिमा आज प्रधानमन्त्री तथा मन्त्रिपरिषद्को कार्यालयमा आयोजित विशेष समारोहमा आयोग र मन्त्रालयलाई सवारी साधन प्रदान गर्नेसम्बन्धी दुई बेग्लाबेग्लै सम्झौतामा हस्ताक्षर भयो। आयोगलाई ४८ र मन्त्रालयलाई ७ सय १६ वटा बाहन उपलब्ध गराउनेसम्बन्धी दुवै सम्झौतापत्रमा अर्थसचिव शान्तराज सुवेदी र नेपालका लागि भारतीय राजदूत जयन्तप्रसादले हस्ताक्षर गरेका हुन्। सोही समारोहमा उनीहरूले ती सम्झौतापत्र आदानप्रदान पनि गरेका थिए। यसैबीच मन्त्रिपरिषद्का अध्यक्ष खिलराज रेग्मीसँग भारतीय विदेशमन्त्री सलमान खुर्सिदले आज प्रधानमन्त्री कार्यालयमा शिष्टाचार भेट गरेका छन्। भेटका अवसरमा अवसरमा विदेशमन्त्री खुर्सिदले नेपालमा निर्वाचन मिति घोषणा भएकामा खुसी व्यक्त गर्दै निर्वाचन सफल पार्न भारत जस्तोसुकै सहयोग गर्न तयार रहेको बताए। उनले नेपालको लोकतन्त्र, शान्ति प्रक्रिया, राजनीतिक स्थायित्व र समृद्धिका लागि भारतको पूर्ण रुपमा समर्थन र सहयोग रहने पनि दोहोर्‍याएका थिए। भेटका अवसरमा नेपालको जलस्रोत र व्यापार प्रवर्द्धनका साथै पारस्परिक हित र द्विपक्षीय चासोका बारेमा छलफल भएको थियो।
आगामी ४ मंसिरमा हुने दोस्रो संविधानसभाको निर्वाचनका लागि विभिन्न दलले आ–आफ्ना उम्मेदवारको अन्तिम नामावली सिफारिस गरेका छन् । जसमध्ये प्रमुख तीन दलहरुले कहाँ(कहाँबाट क(कसलाई उठाउँदैछन् । अनि को सँग को प्रतिश्पर्धा गर्दैछ । विस्तृतमा
उनी आफै भ्रष्टाचारको अभियोगमा जेलमा छन् । र, भित्रैबाट वन्यजन्तुका अंग ओसारपसार गरेको आरोपमा जेल परेका बन्दी छुटाउन दबाब दिन्छन् । अभियुक्त छुटाउन फोनबाट दबाब दिनेमध्ये एक हुन्, नेपाली कांग्रेसका नेता खुमबहादुर खड्का । खड्का मात्र नभई वन्यजन्तुका अंग ओसारपसारसम्बन्धी अभियोग लागेका बन्दी छुटाउन मन्त्रिपरिषद कार्यालय, काँग्रेस नेता बलबहादुर केसी, पूर्व मन्त्रीहरुलगायतबाट समेत दबाब आइरहेको वन कार्यालयका कर्मचारी बताउँछन् । दबाब बढ्नुमा शक्तिकेन्द्रसँग कुनै न कुनै रुपले सम्पर्क र सम्बन्ध भएका व्यक्ति वन्यजन्तुका अंग ओसारपसारमा संलग्न हुनु नै मुख्य कारण भएको उनीहरुको भनाई रहेको आजको नागरिक दैनिकमा खबर छ। ‘दुर्लभ वन्यजन्तुका अंग ओसारपसारको अभियोग लागेका व्यक्ति निर्दोष हुन् भन्दै छाड्न थुप्रै शक्तिकेन्द्रबाट दबाब आउँछ,’ जिल्ला वन स्रोतले भन्यो, ‘यस्तो दबाब जेलभित्रैका बन्दी, त्यसमाथि कांग्रेस नेता खुमबहादुर खड्काबाट आउँदा हामी चकित परेका छौं,’ काठमाण्डौं जिल्ला वन कार्यालय स्रोतका अनुसार खड्काले दुर्लभ वन्यजन्तु ध्वाँसे चितुवाका छालासहित पक्राउ परेका दुईजनालाई छुटाउन जेलबाटै दबाब दिएका हुन् ।
क्षेत्रीय होटल संघ तनहुाको आयोजनामा नववर्षको अवसरमा दमौलीमा श्रीमानले श्रीमती बोक्ने प्रतियोगिता आयोजना गरियो। एक सय मिटर लामो दौडमा अर्जुन जिसी र विष्णुमाया जिसिको जोडी प्रथम व्यास २ , धर्मराज खड्का र सूचना खड्का बरभञ्ज्याङ ९ को समूह द्धितिय र सूर्यकुमार श्रेष्ठ र मिना श्रेष्ठ व्यास ११ को जोडी तृतीय भएका थिए। प्रथम हुने जि.सि.को जोडीलाई नगद ५ हजार नगद र ट्रफी प्रदान गरिएको थियो। त्यस्तै द्धितिय र तृतीय ट्रफी र भाडा वर्तन प्रदान गरिएको थियो। प्रतियोगितामा १३ जोडीको सहभागिता रहेको थियो। प्रतियोगिता अवलोकन गर्न सयौको संख्यामा दर्शकहरु उपस्थित भएका थिए ।
राजनीतिक पार्टीहरूले चन्दा कसरी उठाउँछन् र नियम के हो? राजनीतिक पार्टी चन्दाचिठ्ठाको विषयमा पारदर्शी छैनन्, कहाँबाट कसरी र कसले उठाउँछ गोप्य राखिन्छ। सामान्य जनताले बुझ्नेअर्थमा पार्टीहरूले अधिकांश चन्दाचिठ्ठाका ठूला कारोबार गोप्य सल्टाउँछन्, दिने व्यक्ति पर्दाभित्र हुन्छन्। पार्टीभित्र सामान्य सहयोग र सदस्यता शुल्कबापत पैसा दिनेको नाम लेखी ठेली कटाएरै उठाइन्छ। हजारौं सदस्य रहेको भन्ने गरेका पार्टीले उठाउने गरेका ती रसिद न प्यानमा दर्ता हुन्छन्, न भ्याटमा। राजनीतिक पार्टीभित्र चन्दाचिठ्ठा पारदर्शी हुनुपर्‍यो भनेर कहिलेकाहीँ बहस चल्ने गरेको छ। उनीहरूका चन्दाको कानुनी हैसियत देखिँदैन, मार सोझासादा जनताले भोगिरहेका हुन्छन्। मजदुरी गरेर बिहान बेलुका छाक टार्ने जनता पार्टीबाट माग्न आएपछि दिन तम्सिन्छन्, जुन रकम गरिब, निमुखा कसको निमिक्त खर्च हुन्छ, विकास निर्माण कि उठाउनेहरू आफैंले चप्काउँछन् थाहा हुँदैन। संविधानसभाको दोस्रो निर्वाचनबाट दोस्रो शक्ति बनेको नेकपा एमालेमा चन्दा कसले उठाउँछ, कसले कहाँ चप्काउँछ भन्ने पत्तै हुँदैन। यतिसम्मकी पार्टी सदस्यबाट प्राप्त हुने साधारण चन्दाको रसिदमा पनि आधिकारिकता खुलेको देखिँदैन। केपी ओली जितेको झापा दमक नगरपालिकाका भित्री वडाहरूमा कसले कुन हैसियतमा चन्दा उठाउँछन्, स्थानीय छक्कै पर्छन्। कुन वडा वा नगर कमिटीका निमिक्त चन्दा उठाइएको हो र बुझिलिने को हो त्योसम्म खुल्दैन। 'खै को आउँछन् उठाउने, कसले कहाँ पैसा लिएर जान्छ हामी त थाहा पाउँदैनौं तर सहयोग चाहियो भन्दै आउँछन्,' दमक–१७ का स्थानीय बृद्ध लालबहादुर खड्का भन्छन्, 'माग्न आए पनि मैले चाहिँ दिने गरेको छैन।' उनका अनुसार पार्टीका लागि खटिएको भन्नेहरू चन्दाका ठेली हातमा बोकेर हिँड्छन्, आफूखुसी उठाउँछन्। त्यो पैसा पार्टीमा पुग्यो पुगेन पत्तो हुँदैन। स्थानीयले उपलब्ध गराएको चन्दाको ठेली हेर्नुहोस्। उक्त ठेलीमा बुझिलिने को हो त्यो खुल्दैन। एमाले पार्टीको नाममा छापेको त्यो ठेलीमा एमालेकै छापसम्म छैन। 'हामी धेरै पढेलेखेका छैनौं, नियमकानुन थाहा हुँदैन,' खड्का भन्छन्, 'यहाँ यसरी नै चन्दा उठाइन्छ।' एमाले दमकका अनुसार पार्टी सदस्यता र साधारण चन्दा उठाउनका निमिक्त ठेली छापिएको हुन्छ। तर त्यो ठेली सम्बन्धित कमिटीको अध्यक्षले आफ्नो सहीसहित छाप लगाएर अनुमोदन गरेपछि मात्र पैसा उठाउन योग्य हुन्छ। 'जुन वडामा चन्दा उठाइएको हो त्यसको बुझिलिने व्यक्ति आफैंको हस्ताक्षर अनिवार्य चाहिन्छ,' दमक नगर कमिटी अध्यक्ष अम्बिका खनाल भन्छन्, 'छाप र हस्ताक्षरबिनै चन्दा उठाएको भए त्यो सरासर गैरकानुनी हो।' खनालले कानुनी रित पूरा नगरेको त्यस्तो रसिद फेला परे उठाउने व्यक्तिको पहिचान हुनसक्ने बताए। 'मकहाँ त्यस्तो अहिलेसम्म आएको छैन,' उनले भने, 'त्यस्तो छ भने म कारबाही गर्छु।' नेपालको प्रचलित कानुनअनुसार चन्दाचिठ्ठा उठाउनका लागि कानुनअनुसार चलेको संस्थाले स्थानीय प्रशासनको इजाजत लिएको हुनुपर्छ। राजनीतिक पार्टीमा भने यो नियम लागू भएको देखिँदैन। मोरङका सहायक प्रमुख जिल्ला अधिकारी प्रेमप्रसाद लुइँटेल धाकधम्की वा जबरजस्ती चन्दा उठाएको उजुरी आए त्यसमाथि कारबाही गर्ने अधिकारमात्र स्थानीय प्रशासनलाई रहने बताउँछन्। 'पार्टीकै नामबाट बदमासीपूर्वक चन्दा उठाएको हो भने त्यो छानविन र कारबाही गर्ने अधिकार सम्बन्धित पार्टीलाई नै जान्छ,' लुइँटेल भन्छन्, 'चन्दा लिनेदिने सहमत भएको अवस्थामा प्रशासनले केही गर्न सक्दैन।'
अपाङ्गतामैत्री भौतिक संरचना निर्माणका लागि दबाब दिन अवरोधमुक्त अभियान (मिनी ट्राई २०१३) को आयोजना गरिएको छ। अपाङ्गता भएका व्यक्तिहरुका लागि स्वावलम्बन जीवनपद्धति केन्द्रले आयोजना गरेको अभियानमा विभिन्न सहयोगी संस्थाका प्रतिनिधिसहित ५० जना अपाङ्गता भएका व्यक्तिले काठमाडौँ चक्रपथको करिब २४ किलोमिटर दूरी आफ्नो व्हिलचियरबाट पार गर्नेछन्। उक्त अभियानअन्तर्गत विभिन्न चोकमा जनचेतना अभिवृद्धिका लागि कोणसभा र पर्चा वितरण समेत गरिनेछ। बबरमहलमा उद्घाटन गरी सुरु गरिएको यो अभियान बानेश्वर, तिनकुने एयरपोर्ट, गौशाला, चाबहिल, महाराजगञ्ज र बसुन्धरामा कोणसभा गरी गोङ्गबु बसपार्कमा समापन हुने केन्द्रले जनाएको छ। 'अपाङ्गता भएका व्यक्तिहरुका लागि पहुँचयुक्त भौतिक संरचना तथा सञ्चार सेवा निर्देशिका २०६९' बमोजिम सडक, सडकपेटी, सार्वजनिक शौचालय, पार्किङ स्थल, सार्वजनिक भवन, कार्यालय, व्यापारिक प्रयोजनका सम्पूर्ण संरचनाहरु अपाङ्गतामैत्री बनाउन सार्वजनिक रुपमा अपिल गर्ने अभियानको लक्ष्य रहेको छ। अभियानको उद्घाटन गर्दै नेपाली काँग्रेसका केन्द्रीय सदस्य गगन थापाले सार्वजनिक सरोकारका भौतिक संरचना अपाङ्गतामैत्री हुनुपर्ने भन्दै अपाङ्गतामैत्री भौतिक संरचना निर्माणका लागि सम्बन्धित निकायमा आफू र आफ्नो पार्टीले सक्दो पहल गर्ने बताए। राष्ट्रिय अपाङ्गता महासङ्घका अध्यक्ष सुदर्शन सुवेदीले अपाङ्गता भएका व्यक्तिहरुका लागि अवरोधमुक्त भौतिक संरचना निर्माणका लागि सरकारले विशेष ध्यान दिनुपर्ने बताए। लोकतान्त्रिक गैरसरकारी संस्था महासङ्घका अध्यक्ष रमेश धमलाले सडक तथा सार्वजनिक निकायहरु अपाङ्गमैत्री हुनुपर्ने र त्यसका लागि राज्यले नीतिगत व्यवस्था गर्नुपर्ने खाँचो औँल्याएका थिए। अपाङ्गता भएका व्यक्तिहरुका लागि स्वालम्बन जीवनपद्धति केन्द्रका अध्यक्ष गणेश केसीले अपाङ्गता भएका व्यक्तिहरुका लागि पहुँचयुक्त भौतिक संरचना निर्माण गर्न राज्यलाई दबाब दिन अभियान आयोजना गरिएको बताए। रासस
दाङको तुलसीपुरमा रहेकेा एक बोडिङ स्कुलबाट अपहरणमा परेका दुई बालकलाई सशस्त्र प्रहरी बेस क्याम्प तुलसीपुरले करिब १२ घण्टा पछि मुक्त गराउन सफल भएको छ। शान्तिदिप बोडिङ स्कुल दुधेना तुलसीपुरबाट परिक्षा दिई घर फर्कदै गरेका तुलसीपुर नगरपालिका ८ दुधेनाका दुई बालकलाई आज (मंगलवार) बिहान सशस्त्र प्रहरीले तुलसीपुर घोराही सडक खण्डको विजौरी दुधरासको पत्रेखोला बाट सकुसल अपहरण मुक्त गराएर परिवारलाई बुझाएको छ। सोमबार दुधेना निवासी धनेश्वर वलीका १० बर्षिय छोरा केशब वली र सोही ठाँउ बस्ने शसीधर भण्डारीका ११ बर्षिय छोरा सुलभ भण्डारी अपहरणमा परेका थिए। उनीहरु दुबै जना कक्षा ४ मा अध्ययनरत हुन। विद्यालयमा चलेको परीक्षा सकेर घर जादै गर्दा २ वटा मोटर साइकलमा राखेर अपहरण गरिएको थियो । अपहरण परेलगतै खटिएको नेपाल प्रहरी र सशस्त्र प्रहरीले खोजतलास खटिएको थियो। खोजतलासका क्रममा अपहरणमा संलग्न तुलसीपुर ८ दुधेना निबासी बर्ष २२का ईन्दबहादुर विकलाई उरहरी गाविसमा सशस्त्र प्रहरीको टोलीले पक्राउ गरेको थियो। अपहरणमा प्रयोग गरिएको रा १ प ४१८० नम्बरको मोटरसाईकल फुलबारी गाविसको रनीयापुरमा सशस्त्र प्रहरीले बरामद गरेको सशस्त्र प्रहरी नायब उपरिक्षक अच्युतकुमार मज्गैयाले जानकारी दिए। उनले अपहरणमा संलग्न गिरोहको खोजि जारी राखेकेा वताए। अपहरणकारीको पहिचान भइसकेकेा समेत प्रहरीले वताएको छ।