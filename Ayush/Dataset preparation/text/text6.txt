नेपथ्या मलाई मात्रै होइन धेरै नेपालीलाई मन पर्ने ब्याण्ड हो । अमृत गुरुङले यसको लोकप्रियतालाई अझ माथि पुर्‍याएकोमा दुईमत छैन। शिक्षाको लागि संगीत नामक सांगित यात्राको अन्तिम दिन ललितपुरको कृष्ण मन्दिरमा आइतबार नेपथ्यको प्रस्तुति थियो । मलाई पनि भव्य सांगितिक माहोलको एउटा सदस्य बन्न मन पर्यो जस्को कारण केही साथीहरुका साथ मेरो ७ वर्षे भतिज, प्रणव (जो अमृत गुरुङको फ्यान हो) लाई लिएर कृष्ण मन्दिर गए । बाटैबाट भीड थियो । हामी मान्छेको पछि पछि लाग्दै लगभग बिचसम्म पुग्यौं । अमृत गुरुङलाई प्रत्यक्ष देख्न नपाए पनि फ्ल्यास मार्फत उनको 'जोगले हुन्छ भेट- माया हुन्छ सम्झना....' गीतमा रम्दै मेरो भतिजलाई हातले च्याप्दै अघि डकेलिदै रमाउदै थिएँ। अचानक भीडले उग्र रुप लियो। म डरले प्रणवलाई समाउदै छेउ तिर लाग्ने प्रयास असफल प्रयास गर्दै थिए। भीड झन असंयमित हुन थाल्यो । मान्छे माथि मान्छे हुन थाल्यो । केटा केटीहरु चिच्याउन थाले, केटीहरु रुन थाले । मलाई भने प्रणवलाई जोगाउन र आफै जोगिन गाह्रो हुन थाल्यो । म कतै लाग्ने भन्दा पनि प्रणवलाई बचाउन तर्फ लागें । प्रणव भन्दै थियो “काका मलाई श्वास फेर्न गाह्रो भयो”। म झन आत्तिन थाले, उसलाई लिएर आएकोमा मन मनमा पश्चाताप गर्दै थिए । मलाई बाचिन्छ भन्नेमा पनि विश्वास हराउदै गएको भान हुन थाल्यो । मैले प्रणवलाई आफ्नो हातबाट उम्कन भने दिएको थिइन । छेउमा कसैलाई आग्रह गर्न सम्भव पनि थिएन। मेरो छेउको एक जना केटी लडेकी थिइन उनको केटा साथी कराउदै थिए बचाउन आग्रह गर्दै थिए । कसैले कसैलाई जोगाउने भन्ने अवस्था थिएन। कुनै बार थिएन, न त कुनै सुरक्षाकर्मी नै थिए जसलाई भनेर प्रवणलाई जोगाउ, उसलाई श्वास फेर्न सक्ने बनाऊ । थाहा छैन, सायद भगवान छ की, कुन शक्तिले मलाई मन्दिरको दिशातर्फ धकेल्यो अनि मैले प्रणवलाई सँगै तानेर मज्जासँग सास फेर्यौं । त्यसबेलासम्ममा प्रणवको एउटा जुत्ता र मेरो चप्पल हराई सकेको थियो। मसँग आएका साथीहरु कहाँ छन् अत्तो पत्तो थिएन। अब प्रणवलाई केहि हुन्न भन्नेमा पूर्ण विश्वास भएपछि अन्य साथीहरुलाई फोन गरे उनिहरु पनि छेउमा भर्खर पुगेका रहेछन् उनिहरुसँग पनि जुत्ता र चोटपटकका कुरा सुनाउनै बाँकी थियो । यदि त्यस अव्यवस्थित सांगितिक कार्यक्रमबाट कसैलाई केही भएको खण्डमा नेृपथ्यले, अमृत गुरुङले जिम्मा लिनु पर्दछ । मलाई नेपथ्यको लापरबाही चित्त बुझेन। उनि आफ्नो प्रसिद्धि देखेर मख्ख पर्दै गाइरहेका थिए । तर त्यहाँ कोही बाच्न संघर्ष गर्दै थिए, कोही सास फेनै नसकेर बेहोस भइरहेका थिए। यि सबै प्रश्नको उत्तर नैतिक रुपमा अमृत गुरुङ्ले दिनु पर्दछ । आफ्नो कार्यक्रम कस्तो स्थानमा हुँदैछ, दर्शकले कसरी हेर्छन, सुरक्षा कत्तिको छ त्यो बुझ्नु पर्थ्यो अमृतले । नमिठो सम्झना भयो अमृत गुरुङ्ग तिम्रो सांगितिक कार्यक्रममा।
जिल्ला प्रशासन कार्यालय कैलालीले स्वस्फुर्त रुपमा कमलरी मुक्त गर्न जारी गरेको सूचना अधिकांश मालिकहरुले वेवास्ता गरेका छन्। कार्यालयले ८३ जना कमलरी राख्ने व्यक्तिको परिचय सहित ७ दिने र १५ दिने गरी दुई पटक सार्वजनिक सूचना गरेपनि सो अवधिमा ९ जनाले मात्रै कमलरी मुक्त गरेका छन्। प्रशासनको सूचनापछि माघ २८ गते सूचनाको म्याद सकिंदासम्म नौ जना कमलरी मात्रै मुक्त भएका छन्। उनीहरुलाई मालिकले नै जिल्ला प्रशासन कार्यालयको रोहबरमा अभिभावकका जिम्मा लगाएका छन्। मुक्त हुनेमा सबैभन्दा बढि धनसिंहपुर गाविसबाट रहेका छन्। कार्यालयका अनुसार धनसिंहपुरका १४ वर्षीया शिला चौधरी, १५ वर्षीया बिना चौधरी, १२ वर्षीया संगीता चौधरी, १३ वर्षीया दीपा चौधरी रहेका छन्। त्यस्तै नारायणपुर गाविस वडा नम्बर ३ लक्षिनापुरकी १३ बर्षीया सम्झना चौधरी, सोही गाविस वडा नम्बर ६ बेलुवाकी ११ बर्षीया कुश्मी चौधरी रहेका छन्। बेलादेवीपुर गाविसकी जयन्ती थारु, हसुलिया गाविस वडा नम्बर ५ की सम्झना चौधरी र धनगढी गाउँकी लक्ष्मी चौधरीलाई पनि उनीहरुका मालिकले मुक्त गरेका छन्। कार्यालयले दुई जना कमलरी काठमाण्डौ र अन्य सबैलाई कैलालीबाट मुक्त भएको जानकारी दिएको छ। मुक्त भएका सबै कमलरीहरुलाई उनीहरुको अभिभावकको जिम्मा लगाइएको जिल्ला प्रशासन कार्यालय कैलालीका प्रशासकीय अधिकृत चिरञ्जिबी घिमिरेले बताएका छन्। उनले केही दिनभित्रै मुक्त कमलरी पुनस्थापना कार्यदलको बैठक बसी घर फर्केका कमलरीहरुको पुनस्थापना कार्यलाई अगाडि बढाउने जनाए। 'कुनै–कुनै कमलरीका अभिभावकले उनीहरुलाई पढाउन सक्नेे स्थिति छैन'– घिमिरेले भनेे–'उनीहरु पुनः कमलरी बस्ने खतरा रहेकाले पुनस्थापनाको लागिपनि चाँडै पहल गर्छौ।' अझै ७४ जना कमलरीलाई मुक्त गर्न बाँकी रहेको जनाइएको छ। उनले कार्यदलको बैठक बसेर कमलरी उद्धारका लागि छापा मारिने र अटेरी मालिकहरुलाई कानून बमोजिमको कारबाही समेत गरिने जानकारी दिए। 'हामीसंग सबै कमलरी, उनका अभिभावक र मालिकहरुको नाम ठेगाना छ', घिमिरेले भने–'अब छापा मारेर कमलरीको उद्धार गर्नेछौं।' कमलरी मुक्तिको घोषणा गरेपनि कार्यान्वयनमा ध्यान नदिएको भन्दै विभिन्न पक्षबाट सरकारलाई दवाव परेको थियो। विभिन्न संघसंस्थाहरुले कमलरी मुक्तिको माग गर्दै आन्दोलन समेत गर्दै आएका थिए। सबैतिरबाट दवाव आएपछि सरकारले सम्बन्धित जिल्ला प्रशासन कार्यालयमार्फत कमलरी मुक्तिको पहल गरेको हो। सरकारले प्रशासन मार्फत कमलरी मुक्तिको पहल गर्दा समेत धेरै कमलरी मुक्त हुन सकेका छैनन्। तस्विर साभार अलजजिरा
पशुपति क्षेत्र विकास कोषले ऐन संसोधन गरी मुल भट्टलाई सञ्चालक समितिको सदस्यबाट हटाउने निर्णय गरेको छ। कोषले यससम्बन्धी प्रस्ताव संस्कृति पर्यटन तथा नागरिक उड्यान मन्त्रालय पठाएको खबर आजको कान्तिपुरमा छापिएको छ। पशुपति क्षेत्र विकास कोष ऐन २०४४ अनुसार मुल भट्ट समितिको पदेन सदस्य रहने व्यवस्था छ। त्यसलाई हटाएर आधिकारिक ट्रेड युनियनको मान्छेलाई सदस्य बनाउन लागिएको प्रस्तावमा छ। नयाँ प्रस्तावमा कोष सदस्यको शैक्षिक योग्यता पनि उल्लेख गरिएको छ। धर्म, संस्कृति, इतिहास, पर्यटन, पुरातत्व, कानुन, इन्जिनियरिङ, वातावरण, व्यवस्थापन, योजना लगायतका विषयमा कम्तिमा स्नातकोत्तर हुनुपर्ने प्रस्तावमा छ। मन्त्रिपरिषदबाट मनोनित पनि हुनुपर्नेछ। ऐनमा सदस्यका लागि शैक्षिक योग्यता उल्लेख छैन। संस्कृति मन्त्रालयले सदस्यको योग्यता समयअनुसार ठीक भएपनि ट्रेड युनियनको प्रतिनिधि सदस्य हुन नसक्ने जनाएको छ।
सर्वोच्च अदालतको अन्तरिम आदेशको पालनाका क्रममा आज नेपाल सरकारका तर्फबाट प्रधानमन्त्री तथा मन्त्रिपरिषद् कार्यालयका सचिव कृष्णहरि बास्कोटासहितको टोलीले आमरण अनशनमा बसेका गोरखाका नन्दप्रसाद अधिकारी र गङ्गामाया अधिकारीलाई अनशन तोडाउन गरेको प्रयास सफल भएन। आफ्ना छोरा कृष्णप्रसाद अधिकारीका हत्यारालाई कारबाही गराई पाउन आमरण अनशनमा बसेका अधिकारी दम्पतीको जीवन रक्षाको माग गर्दै दायर रिट निवेदनमा मङ्गलबार सर्वाेच्च अदालतले अनशन तोड्न लगाउन अनुरोध गर्ने, नभए जबर्जस्ती खाना खुवाउने लगायतका जेजस्ता कार्य गर्न सकिन्छ तत्काल गर्न आदेश दिएको थियो। वीर अस्पतालको आइसियु कक्षमा उपचाररत अधिकारी दम्पतीलाई आज बिहान भेटी सचिव बास्कोटाले खाना खान र जीवन बचाएर न्यायका लागि सङ्घर्ष गर्न आग्रह गर्नुभयो। तर अधिकारी दम्पतीले त्यसलाई स्वीकार गरेनन्। सचिव बास्कोटाले अधिकारी परिवारलाई न्याय दिलाउन र जीवन रक्षा गर्न सरकारको पहल जारी रहने बताए। अस्पतालका चिकित्सक डा बुलन्द थापाले बाहिर चर्चामा आएजस्तो अधिकारी दम्पतीको स्वास्थ्यस्थिति गम्भीर नभएको बताए। अस्पताल परिसरमा मानवअधिकारवादी र द्वन्द्वपीडितले अधिकारी दम्पतीले न्याय पाउनुपर्ने माग राखी धर्ना दिइरहेका छन्। अधिवक्ता दिनेश त्रिपाठी, द्वन्द्वपीडित सावित्री श्रेष्ठलगायतले धर्नाको अगुवाइ गरस्रहेका छन्। रासस
जनकपुर अञ्चल अस्पताल विकास समितिका अध्यक्ष कामेश्वर झाले दोहोरो नागरिकता लिएको खुलेको छ । जनकपुर ७ को मतदाता सुचीमा कामेश्वर झा र कामेश्वर झा भुमिहार नाम भएको एउटै व्यक्तिले दुईवटा मतदाता परिचय पत्र बनाएको भेटिएपछि दोहोरो नागरिकता लिएको खुलेको आजको नयाँपत्रिकामा खबर छ । झाको एउटा मतदाता परिचयपत्रमा फारम नं.२०५१७०६ लेखिएको छ भने अर्को मतदाता परिचपत्रमा फाराम नम्बर १७१०८९६९ लेखिएको छ । त्यस्तै एउटामा नाम कामेश्वर झा भूमिहार,जन्ममिति २०२४ –३–२७ गते र नागरिकता नम्बर ७८६४१६११ उल्लेख छ । अर्कोमा नाम कामेश्वर झा जन्म मिति २०२४–६ –३० गते र नागरिकता नम्ब ८३१९ उल्लेख छ । बाबुआमाको नाम सियाशरण÷गंगदेवी र श्रीमतिको नाम निलम झा लेखिएको दुवै नागरिकता महोत्तरीबाट लिएको छ । फोटो सहितको मतदाता सूचीमा भने जनकपूर ७ बाट नाम लेखाएका छन् ।
अध्यागमन विभागको गम्भीर लापरबाहीले घटना लुकाएको अभियोगमा त्रिभुवन अन्तर्राष्ट्रिय विमानस्थलका प्रहरी प्रमुख कारबाहीमा परेका छन्। अध्यागमन कर्मचारीको लापरबाहीबारे संगठन प्रमुखलाई नै जानकारी नदिएको कारण विमानस्थल प्रहरी प्रमुख प्रहरी नायब महानिरिक्षक (डिआईजी) गोपाल भण्डारी कारबाहीमा परेका हुन्। प्रहरी महानिरीक्षक उपेन्द्रकान्त अर्यालले डिआईजी भण्डारीलाई कारबाहीस्वरुप सोमबार सरुवा गरेका छन्। समयमै प्रमुखलाई जानकारी नगराएको भन्दै प्रहरी प्रधान कार्यालयले विमानस्थल सुरक्षा गार्डलाई प्रमुख भण्डारीलाई प्रधान कार्यालय सरुवा गरेको हो। भण्डारीले उनलाई सरुवा गरी उनको ठाउँमा अर्का डिआईजी यादव अधिकारीलाई पठाइएको छ। आजको राजधानीमा खबर छ।
उपत्यकाको अति पुरानो खानेपानी र ढल निकासका भूमिगत संयन्त्रहरुबारे सरोकारवाला निकाय पनि बेखवर भइरहेको बेला अब दुई वर्षभित्रै चमत्कारिक परिवर्तन हुनेभएको छ। तपाइँ उभिएको जमिनभन्दा कति पर, कुन गहिराइमा, कुन नेटवर्कको र कस्तो क्षमताको पाइपहरु गएकाछन् भन्ने जानकारी अब पाकेटको मोबाइलफोनले दिनेछ। २०७३ साल वैशाख १ गते मेलम्चीको पानी ख्वाउने प्रतिवद्धता प्रकट गरेको आयोजनाले त्यसैको पूर्व तयारीका रुपमा यहाँका सम्पूर्ण संयन्त्रहरुको भौतिक जायजेथा खोजबिन सुरुगरेको छ। यसरी प्राप्त जानकारीका आधारमै सम्पूर्ण प्रणालीको सुधार गरिसकेपछि भएभरका तथ्यांक ग्लोबल पोजिसनिङ सिस्टम (जीपीएस) मा राख्न थालिएको हो। जीपीएसमा राखिएका तथ्यांकहरु सोझै भू उपग्रहमा संकलित हुन्छन्, जसलाई डिभाइसका आधारमा सजिलै हेर्न सकिन्छ। हिजोआज प्रचलनमा रहेका प्रायः स्मार्टफोनहरुमा 'जीपीएस रिसिभर' उपलब्ध छ। 'मेलम्चीको पानी खुवाउनुअघि प्रणाली सुधारको काम धमाधम अगाडि बढिरहेको छ,' आयोजनाको वितरणतर्फका प्रमुख तेजराज भट्टले सेतोपाटीलाइ भने्, 'नयाँ श्रोतको पानीसँगै उपत्यकामा खानेपानीको प्रणाली मात्र होइन वितरण प्रकृयामा पनि सुधार ल्याउने तयारीमा लागेका छौं।' वीर शम्शेरका पालामा तयार पारिएको उपत्यकाको खानेपानी लाइन एसियाकै पहिलो संयन्त्र दाबी गरिन्छ। त्यतिबेला शिवपुरीबाट पानी ल्याएर वितरण गर्न यसको निर्माण भएको थियो। यति पुरानो इतिहास बोकेको यहाँका खानेपानी र ढलका भूमिगत संयन्त्रहरु कहाँ के अवस्थामा छन् भन्ने लेखाजोखा सरोकारवाला निकायसँग पनि छैन। पछिल्लो समयमा थप विस्तार हुँदै गए पनि पुरानो प्रणालीको अवस्था र त्यसको सुधारमा ध्यान नपुगेकोले यस्तो जटिलता बढ्दै गएको हो। 'भए भरका पाइप र ढलको लगत तयार पार्न स्वदेशी प्राविधिकहरु सम्मिलत कन्सल्टेन्टलाई एसेट मेनेजमेन्ट सर्भेको जिम्मेवारी दिइसकेका छौं,' भट्ट भन्छन्, 'नौ हजार वटा म्यानुअल स्पट खोलेरै उनीहरुले काम गर्नेछन्।' निकै पुरानो पाइपलाइनबाट समेत काम चलाउँदै आएको काठमाडौं उपत्यकाको खानेपानी वितरणमा सबैभन्दा ठूलो चूनौति चुहावट हो। अहिले पनि यहाँ संकलित खानेपानीमध्ये ४२ प्रतिशत पानी चुहिएरै खेर जानेगरेको तथ्यांक छ। 'तर, अब भने यो अवस्था फेरिने छ,' भट्ट भन्छन्, '२०७२ सालको फागुन भित्रै डिस्ट्रिक्ट मिटरिङ एरिया (डिएमए) प्रणालीबाट सुधार गरिएपछि यहाँ १५ प्रतिशतभन्दा बढी पानी चुहिएर खेरजाने छैन।' ठेकेदारसँगको सम्झौतामै ४२ प्रतिशत चुहावटलाई १५ प्रतिशतमा झारेपछि मात्रै भुक्तानी गर्ने उल्लेख भएकाले त्यसमा फरक नपर्ने दाबी उनको छ। डिएमए प्रणालीले चुहावट घटाउने मात्र नभइ पानीको समानुपातिक वितरण पनि गर्ने भएकाले यो अत्याधुनिक हुने उनको ठहर छ। मेलम्चीबाट आएको पानी सबैभन्दा पहिले महांकालमा जोडिने भएको छ। त्यसका निम्ति पाइपलाइन ओछ्याउने काम तीब्र गतिमा अघि बढिरहेको छ। त्यसपछि चक्रपथभरि घुमाइने पाइपलाइनलाई आवश्यकता अनुसार भित्री तथा बाहिरी भागमा वितरण गरिनेछ। यसरी पानी वितरणको चार वटा बेग्लाबेग्लै प्याकेज तयार पारिएको छ। अर्कोतिर २ सय ६० किलोमिटर लामो ढलको पनि सुधार मेलम्चीको पानी आउनु अगावै गरिने भएको छ। त्यसबाहेक नदीका किनार भएर लगिने मूल ढलका पाइपहरुलाई नदी किनारमै स्थापित प्रशोधन केन्द्रहरुसम्म पुर्‍याइने योजना छ। यसरी प्रशोधन गरिसकेपछि पुरै सफा भइसक्ने पानी नदीमा खसालिने भट्ट बताउँछन्। काठमाडौंको खानेपानी तथा ढलनिकासको सम्पूर्ण संयन्त्रलाई जीपीएसमा हालेपछि उपभोक्ता सबैभन्दा बढी लाभान्वित हुने मेलम्ची आयोजनाको वितरण तर्फका प्रमुखको ठहर छ। 'भोलिका दिनमा कुनै नेटवर्किंग सिस्टममा हालेर डाउनलोड गर्न चाहेमा तोकेको एरियाको विस्तृत नक्सा निस्कन्छ,' भट्ट भन्छन्, 'नयाँ एरियामा कसैले घर बनाउनु परेमा उसले आफु उभिएकै स्थानमा सबै विवरण पाउने मात्र नभइ पानी र ढलको कनेक्सन कताबाट लिने भन्ने जानकारी पनि त्यसैबाट मिल्नेछ।' यो सम्पूर्ण काम सिध्याउनका निम्ति कन्सल्टेन्टलाई एक वर्षको समय दिइएको छ। प्रत्येक महिना उसले क्षेत्रगत हिसाबले 'फेजवाइज रिपोर्ट' बुझाउने छ। यसरी डेढदेखि दुई वर्षमा यो सम्पूर्ण तथ्यांक सर्वसाधारणका निम्ति उपलब्ध भइसक्ने दाबी आयोजना प्रमुखको छ। मेलम्चीबाट समेत थपिएपछिको पानीलाई व्यवस्थित तवरले वितरण गर्न तयार पारिएको विस्तृत योजना अन्तर्गतै यो पनि 'एशोसिएट' रहेकाले यसमा बेग्लै 'यति रकम' भनेर नछुट्याइएको प्रमुख भट्ट सुनाउछन्। तै पनि जीपीएस प्रणालीकै निम्ति दुइ देखि तीन करोड रुपैयाँसम्म लाग्ने उनको अनुमान छ।
नेपाल प्रहरीका केही डीआईजी बीच एकले अर्कोलाई नटेर्ने प्रवृत्ति बढेपछि चेन अफ कमान्ड बिथोलिन थालेको छ।सात अतिरिक्ति महानिरीक्षक(एआईजी) पद रिक्त रहेको दुई पहिना पुग्न लाग्दासमेत सरकारले बढुवा नगर्दा यसो हुन पुगेको आजको कान्तिपुरमा प्रतिमा बँस्कोटाको समाचार छ। प्रहरीमा एकैपटक डीआईजी भएका १३ जना छन्। सबै एआईजीका आकांक्षी भएकाले एकले अर्कोलाई नटेर्ने प्रवृत्ति मौलाएको हो। एकैपटक डीआइजी भएकामध्येबाट एक प्रहरी महानिरीक्षक बनिसकेकाछन्। तर उनी मुनिको ७ एआईजीपद रिक्त भएको लामो समय बितिसक्दासमेत सरकारले बढुवामा तदारुकता नदेखाँउदा यस्तो स्थिति आएको मुख्यालय स्रोत बताउँछ।
नेपाली कांग्रेसका उपसभापति रामचन्द्र पौडेलको बा ६ च ७५५५ नम्बरको गाडीमा बुधबार राती बम प्रहार भएको छ। चुनाव प्रचार–प्रचार अर्न्तगत तनहुँको राम्जाकोटमा रहेका पौडेलको गाडीमा राती करिब १ बजेको समयमा अज्ञात समुहले पेट्रोल बम प्रहार भएको तनहुँ प्रहरीले जनाएको छ। दिउँसो चुनाव प्रचार–प्रसार गरी पौडेल राम्जाकोट–२ रुपटारस्थित शिवराज पुरीको घरमा सुतेका थिए। पौडेल सुतीरहेको अवस्थामा उनको गाडीमा ८ वटा बम प्रहार भएको थियो। जसमध्ये ४ वटा मात्र विस्फोट भएको प्रहरीको भनाई छ। पौडेलको गाडीमा सामान्य क्षति पुगेको बताइएको छ। यस विषयमा अनुसन्धान भइरहेको जिल्ला प्रहरी कार्यालय तनहुँले जनाएको छ।
दोलखा भीमेश्वरलाई पसिना आएपछि मुलुकमा सङ्कट हुने जनविश्वास रहीआएकाले आज बिहान क्षमापूजा गराएको छ। राष्ट्रपतिले गृहमन्त्रालयमार्फत क्षमापूजाका लागि पूजासामान पठाएपछि दोलखा जिल्ला प्रशासन र भीमेश्वर गुठी तथा पूजा व्यवस्थापन समितिले क्षमापूजा गरेका हुन्। प्रसिद्ध मन्दिर दोलखा भीमेश्वरको शिलामा पसिना आएपछि परम्परागतरुपमा राष्ट्र प्रमुखले गर्ने गरिएको क्षमापूजा गणतन्त्र आएपछि पहिलो पटक राष्ट्र प्रमुख हैसियतले राष्ट्रपतिले गराएका हुन्। क्षमापूजाको लागि शीतल निवासबाट रु दुई हजार ५०० भेटी र फूलपाती पठाएको थियो भने गृहमन्त्रालयबाट रु दुई हजार भेटी पठाएको थियो। त्यसैगरी पाइलट बाबाले समेत सङ्कटमोचनका लागि भीमेश्वरलाई क्षमापूजाका सामान पठाएका संस्कृतिविद् शान्ताकृष्ण श्रेष्ठले बताए। गृहमन्त्रालयमार्फत प्राप्त दुईवटा कालो बोका, भक्तजनको सामूहिक दुईवटा बोका र भीमेश्वरलाई पसिना आएको देख्ने पहिलो व्यक्ति टहलुवाका काशीनारायण श्रेष्ठले एउटा गरी पाँचवटा बोका बलि दिई क्षमापूजा गरिएको हो। एक शिला विविध अवतारको रुपमा पूजा गरिने भीमेश्वरलाई बलि दिई क्षमापूजा गर्ने बेला देवीको रुपमा पूजाआराधना गरिएको छ। भीमेश्वरको शिलामा दायाँपट्टि विष्णु, बायाँपट्टि ब्रह्मा र शिरमा महेश्वर रहेको विश्वास गरिन्छ। आमरुपमा भीमश्वरको रुपमा पूजा गरिने शिलालाई बलि दिँदा देवीको रुपमा पूजा गरिन्छ। यसअघि भीमेश्वरको शिलामा पसिना आउँदा राजपरिवारले क्षमापूजा गर्ने चलन थियो। गत मङ्सिर ३० गते दिउँसो ३ देखि ५ बजेसम्म लगातार तीन पटक भीमेश्वरको शिलामा पसिना आएको थियो। भीमेश्वरको शिलामा पसिना आउँदा देशमा परिवर्तन र अनिष्टको संकेत मानिने कथन छ। सोहीअनुसार राष्ट्र प्रमुखले क्षमापूजा गर्ने चलन छ। पूजा गरिएका प्रसाद बिहीबारै राष्ट्रपति कार्यालयमा पठाइएको मन्दिरका गुठियारले बताएका छन्। यसैगरी पूर्व राजा ज्ञानेन्द्रले पनि दोलखा भीमेश्वरलाई क्षमापूजा पठाएका छन्। आफन्त मधुसुदन अधिकारीसहित चारजनाको टोलीले पूर्व राजाको तर्फबाट पूजासामान र एक हजार भेटी दिएको भीमेश्वर गुठी तथा पूजा व्यवस्थापन समितिका अध्यक्ष जीवनकुमार श्रेष्ठले बताए। रासस
सप्तरी जिल्ला निर्वाचन क्षेत्र नं २ बाट निर्वाचित एकीकृत नेकपा(माओवादी)का सभासद् अशोककुमार मण्डललाई प्रस्तुत मुद्दाको अन्तिम किनारा नलागेसम्म संविधानसभा तथा व्यवस्थापिका–संसद्को बैठकमा भाग लिन नदिन संविधानसभा अदालतले अन्तरकालीन आदेश जारी गरेको छ। अदालतका अध्यक्ष कल्याण श्रेष्ठ, गिरीशचन्द्र लाल र सुशीला कार्कीको इजलासले विभिन्न निर्वाचन क्षेत्रको निर्वाचन बदर गर्न माग गर्दै दर्ता गरिएका दुई दर्जनभन्दा बढी उजुरीमा पहिलो पटक आज सो आदेश जारी गरेको हो। मण्डलले आज मात्र सपथ लिएका थिए। आदेशमा 'निर्वाचनको औचित्य र मान्यतामा प्रश्न उठेकाले पछि प्रक्रिया पूरा गर्दै जाँदा र अन्तिम निर्णय हुँदा ठहरेबमोजिम हुने गरी हाल मण्डललाई संविधानसभा सदस्यको हैसियतले दुवै बैठकमा भाग लिन नदिन र कुनै कामकारबाही गर्न नलगाउनू' भनिएको छ। संविधानसभा निर्वाचन अध्यादेशको दाफा ४२ (१) र (२) बमोजिम मतदान गर्दाको अवस्थामा मतपेटिका वा विद्युतीय उपकरण खोसिएको वा दुर्घटनावश नोक्सान भएको वा जानाजान तोडफोड भएको अवस्थामा मात्र पुनः निर्वाचन गराउनुपर्नेमा मतदान अधिकृतले सो स्थिति नखुलाएको, निर्वाचन आयोगले पनि सो कुरा उल्लेख नै नगरी मतदान रद्द गर्न आदेश दिएको र आयोगको आदेश पनि खण्डित हुने गरी मतदान अधिकृतले प्रत्यक्षको मात्र निर्वाचन गराएर र समानुपातिकतर्फ भने पुनः निर्वाचन नगराई अघिल्लालाई नै कायम गरेर निर्वाचन प्रक्रिया अधुरो भएको देखिएको सो आदेशमा उल्लेख छ। अघिल्लो पटक मङ्सिर ४ गते भएको निर्वाचनमा उक्त जिल्लाको बसाइन गाविसको राजाजी राप्रावि र बनरझला(क) मतदान केन्द्रमा मतदाता सङ्ख्याभन्दा अधिक मतदान नभएकामा पनि विपक्षी निर्वाचित सभासद् मण्डलको उक्साहटमा निर्वाचन अधिकृतले सोही व्यहोराको पत्र निर्वाचन आयोगलाई पठाएको र आयोगले पनि पुनः निर्वाचनका लागि आदेश दिएको र आयोगको निर्देशनविपरीत पुनः मतदान गराउँदा निर्वाचन अधिकृतले प्रत्यक्षको मात्र निर्वाचन गराएर समानुपातिकतर्फ भने पुनः निर्वाचन नगराई अघिल्लोलाई नै कायम गरेको भन्दै निकटतम प्रतिद्वन्द्वी सद्भावना पार्टीका नवलकिशोर साह सुडीले मङ्सिर २० गते उजुरी दिनुभएको थियो। उजुरीमा आयोग, सम्बन्धित क्षेत्रका निर्वाचन अधिकृत, मतदान अधिकृतलगायत ११ निकायलाई विपक्षी बनाइएको थियो।
बुधवार रोल्पाको खुंग्रीमा १७ के.जी. ८ सय ग्राम लागू–औषध चरेससहित पक्राउ परेका ३ महिलालाई मंगलबार प्रहरीले सार्वजनिक गरेको छ। कोहलपुर नगरपालिका–४ वस्ने वर्ष ६५ की हरिकला रासकोटी, वर्ष २७ की दुरपता रासकोटी र वर्ष ३४ की मनदेवी पुनलाई रोल्पा प्रहरीले पत्रकार सम्मेलन गरी सार्वजनिक गरेको हो। एकैघरका आमा, छोरी र वुहारीलाई रोल्पा उवा वस्ने विजय पुनले दैनिक ८ हजार दिने शर्तमा कोहलपुरबाट भरिया बनाई ल्याएको अनुसन्धानबाट खुलेको प्रहरीले जनाएको छ। पक्राउ पर्ने वर्ष २७ की दुरपता राजकोटीका २ जना नावालक सन्तानसमेत रोल्पाको चिसोमा हिरासत भोग्नु पर्ने अवस्था आएको छ। आमाले गरेको गल्ति भोग्नु पर्ने अवोध बच्चाहरुको अवस्था निकै दयनीय छ। लागू–औषध चरेस व्यापारीको नेटवर्क ठूलो भएको स्वीकार गर्ने प्रहरीले हरेक वर्ष चरेस ओसार–पसार गर्नेहरुलाई मात्र पक्राउ गर्ने गर्दछ। अहिले सम्म रोल्पा प्रहरीले मुख्य तस्करहरुलाई पक्रन नसक्नु प्रहरी कमजोरी हो या अन्य केहि संकाको विषय वनेको छ।
एसिसी प्रिमियर ट्रफि क्रिकेट प्रतियोगितका लागि नेपाल क्रिकेट संघ क्यानले १८ सदस्यीय टोली छनोट गरेको छ। आगामी साता मलेसियामा हुने प्रतियोगिताका लागि क्यानले कप्तान पारस खड्काको नतृत्वमा पहिलो चरणका लागि १८ खेलाडीको नाम सार्वजनिक गरेको हो। ज्ञानेन्द्र मल्ल, शक्ति गौचन, शरद भेषवाकर, वसन्त रेग्मी, सुवास खकुरेल, सागर पुन, सोमपाल कामी विनोद भण्डारी अमृत भट्टराई, भुवन कार्की, नरेश बुढाऐर, रामनरेश गिरी, यज्ञमान कुमाल मेहबुब आलम, राजकुमार प्रधान, पुष्प थापा र आरिफ शेख मेहबुब आलम र राजकुमार प्रधानले लामो समयको अन्तरमा टिममा पुनरागमन गरेका हुन् भने थापा र शेख भने पहिलो पटक राष्ट्रिय टोलीमा परेका हुन् । यस्तै विश्वकपमा उत्कृष्ट प्रदर्शन गरेका जितेन्द्र मुखिया टोलीमा परेका छैनन्। प्रदीप ऐरी, अविनाश कर्ण, राहुल विश्वकर्मा, अनिल मण्डल १८मा अटाएनन् ।
उपत्यकाको पशुपतिनाथ पछिको सबैभन्दा बढी भक्तजनको भिड रहने बूढानीलकण्ठ मन्दिरको आम्दानीमा वर्षौदेखि तीन संस्थाले लुछाचुँडी गरिरहेको छन्। तीन संस्थाले तीनतीरबाट आयस्ता उठाइरहँदा मन्दिरको गुरूयोजना, विस्तार, विकास र संरक्षणसमेत वर्षौदेखि अलपत्र छ। बूढानीकलकण्ठ मन्दिरको आम्दानी संस्कृति मन्त्रालय, संस्कृति महाशाखा मातहतको बूढानीलकण्ठ क्षेत्र विकास समिति, गुठी संस्थानअन्तर्गतको बूढानीलकण्ठ मन्दिर व्यस्थापन समिति र स्थानीय गैर सरकारी संस्था सनातन धर्म सेवा समाजले लुछालुछ गरिरहेका आजको नागरिक दैनिकमा खबर छ। आम्दानी 'एकद्धार प्रणाली'मा ल्याउन प्रयास भएपनि अहिलेसम्म सफल भएको छैन। 'सरकारको नालायकीले यो अवस्था आएको हो,' मन्दिरका संरक्षक तथा मठाधीश निगमानन्दले भने,'भूमिसुधार र संस्कृति मन्त्रालयले यहाँको आम्दानी व्यवस्थित र एकद्धार प्रणालीमा लैजान नचाहेको देखिन्छ। पशुपतिपछि सबैभन्दा बढी भक्तजन आउने ठाँउ हो यो, हान्तरिक विवादले व्यवस्थित र विस्तार हुन सकेन।' उनका अनुसार यहाँ दैनिक एक हजार भक्तजन आउँछन्।
बैदेशिक रोजगारीका लागि ईजरायलमा कार्यरत नेपालीहरुबाट हेल्प नेपाल नेटवर्कले सञ्चालन गरेको 'नेपालको लागि नेपालीले केही गरौ' अभियान अन्तर्गत रु १० करोडको परोपकारी अक्षय कोषका लागि ३० लाख रुपैया सँकलन गरेको छ। गत १ सेप्टेम्बर २०१४ बाट सञ्चालन गरिएको अभियान जनवरी १५ सम्म आईपुग्दा सनराईज बैक काठमान्डैामा खोलीएको खातामा ३० लाख संकलन भएको हेल्प नेपाल नेर्टवर्क ईजरायलले बताएको छ। मध्यपूर्व ईजरायलमा कार्यरत करिब ५ हजार नेपालीहरुमध्ये हालसम्म ५ सय ९५ जनाले सहभागिता जनाई सकेका छन्। स्वच्छिक चन्दाको रुपमा संकलन गरिएको उक्त रकम हेल्प नेपाल नेर्टवर्कका सस्थापक तथा बिबिसि नेपाली सेवाका प्रमुख रविन्द्र मिश्रलाई फेब्रुअरी १४मा ईजरायलको तेलअभिवस्थित एक बिषेश कार्यक्रमको आयोजना गरि हस्तान्तरण गरिन लागेको हेल्पनेपाल नेर्टवर्कले जनाएको छ। २६ जना अभियान्ताबाट शुरुवात गरिएको परोपकारी अक्षयकोषका लागि हाल ईजरायलमा कार्यरत ५ सय ८० जनाले सहभागीता जनाईसकेको छ । फेब्रुअरी १४ सम्म करिव ४० लाख संकलन गर्ने योजना रहेको हेल्प नेपाल नेटवर्क र्इजरायइलले जानकारी दिएको छ। हालसम्म हेल्प नेपाल नेटवर्कको १० करोडको परोपकारी कोषमा ४ करोड ६० लाख रुपैया विदेशमा बस्ने नेपाली र नेपाल भित्रै रहेका नेपालीबाट संकलन भईसकेको छ । यस्तै नेर्टवर्कले ५० वटा विद्यालय ४० वटा पुस्तकालय बनेपामा एउटा बाल आश्रम मुगु र अछाममा हेल्थ पोष्ट स्थापना गरिसकेको छ। सितलहर लगायत आपतकालिन अवस्थामा परेको पीडितहरलाई सहयोग उपलब्ध गराई रहेको छ। हेल्प नेपाल नेटवर्कका सस्थापक तथा अभियान्ता रविन्द्र मिश्रले ईजरायलमा रहेको नेपालीहरुलाई यो अभियानमा नछुटन अनुरोध समेत गरेका छन्। उनले भिडियो सन्देश मार्फत सानो देश थोरै नेपालीहरु कार्यरत रहेको ईजरायलमा सबैको सहभागीता हुनेमा आफू बिस्वस्थ रहेको बताएका थिए । रकम हस्तान्तरण कार्यक्रम तेल अभिवको हर्चियोनमार्गको ३ नम्बर भवन ९ सय ५१ नम्बरको सेरुद लाग्ने स्थानमा साझ ६ बजेबाट ईजरायलका लागी नेपाली राजदुत प्रल्हाद कुमार प्रसाईको प्रसाईको प्रमुख आतित्थमा हनेछ ।
बाग्लुङको क्षेत्रं. २, मतगणनाको पहिलो नतिजा आएको छ । अहिले सम्मको परिणाम मा नेपाली कांग्रेसका प्रकाश पौडेलले ६ सय ७३ मत प्राप्त गरेर लिड गरेका छन् । राष्ट्रिय चित्रबहादुर केसीका उत्तराधिकारी राजेन्द्र ढुङानाले ४ सय ७६ मत ल्याएर दोस्रो स्थानमा छन् । एमालेका सुर्य पाठकले २०० र एमाओवादीका लीला थापाले १८० मत ल्याएका छन् ।
राष्ट्रिय प्रजातन्त्र पार्टी नेपालले काठमाडौंको धुम्बाराहीमा केही महिनाअघि बनाएको पार्टीको आलिसान कार्यालय भवन अवैध रहेको पाइएको छ। पार्टीका कोषाध्यक्ष दिलविकास राजभण्डारीबाट दानस्रूप पाएको जग्गामा तीन करोड ६० लाख खर्चेर बनाएको महलको कामनपाबाट नक्सापास नै भएको छैन भने भवन पनि मापदण्ड विपरित रहेको आजको नयाँ पत्रिमामा खबर छ। १२ आना क्षेत्रफलमा फैलीएको 'शशिकला स्मृति भवन' नाम दिएको सो भवन ११ हजार भोल्टको विद्युत लाइनमुनी बनाएको छ। सो क्षमताको विद्युत लाइनमुनी कुनै पनि भौतिक संरचना निर्माण गर्न नपाइने भवन निर्माण संहिताले स्पष्ट तोकेको छ।

बालकल्याण अस्पताल सञ्चालन गर्नका लागि करोडौँ रुपैयाँको लागतमा चार वर्ष अगाडि यहाँ निर्माण गरिएको भवन प्रयोगविहीन बनेको छ । स्थानीयवासीले उपलब्ध गराएको डेढ बिघा जग्गामा भारतीय दूतावासले अस्पतालका लागि रु दुई करोड ३० लाखको लागतमा ३६ कोठे भवन निर्माण गरिदिएको हो । तर अस्पताल सञ्चालनका लागि चाहिने औजार, चिकित्सक, फर्निचर, कर्मचारीलगायतको व्यवस्था हुन नसक्दा भवन प्रयोगविहीन बनेको स्थानीय सञ्जित साहले जानकारी दिए। उनका अनुसार २७ शय्याको प्रसूति तथा २५ शय्याको बाल कल्याण गरी कुल ५२ शय्याको अस्पताल सञ्चालन गर्ने उद्देश्यले भवन निर्माण गरिएको हो । उनी भन्छन्, “अस्पतालका लागि भवन बन्न लाग्दा यस क्षेत्रका लाखौँ जनता खुसी भएका थिए । तर अहिले मर्नु न जिउनु भएको छ ।” उक्त भवन अहिले ’कभर्डहल‘मा परिणत भएको छ भने भवन परिसर गाईभैँसीको चरण क्षेत्र बनेको छ । अस्पताल सञ्चालन नहुँदै भवन जीर्ण बन्न लागेकाले स्थानीयवासी दुःखी बनेका छन् । रासस
युरोपेली संघले नेपाली जहाज युरोपमा उड्न प्रतिबन्ध लगाउने निर्णय गरेपछि नेपाल वायुसेवा निगमका लागि युरोपबाट एअरबस खरिद नगर्न नेपाल सरकारमाथि दबाब परेको आजको अन्नपूर्णमा खबर छ । निगमका लागि फ्रान्समा बनेको ‘एअरबस ३२०-२००’ खरिद गर्ने प्रक्रिया अन्तिम चरणमा पुग्दा संघले त्यस्तो निर्णय गरेका कारण प्रक्रिया रोक्न दबाब परेको हो। उक्त जहाजका लागि तीन किस्ता रकम पठाइसकिएको छ भने अन्तिम किस्ता पठाउन बाँकी छ। युरोपबाट जहाज किनेर ल्याउने अनि युरोपमै उडान गर्न नपाउने भएपछि उक्त जहाज किन किन्ने भन्ने प्रश्न खडा भएको छ। विभिन्न व्यापारिक समुदाय र पर्यटन व्यवसायीका तर्फबाट यस्तो दबाब परेपछि सरकारले पनि जहाज खरिद प्रक्रियामा पुनर्विचार गर्ने भएको छ। मुख्य सचिव लीलामणि पौडेलले युरोपमा निर्मित जहाज किन्ने निर्णयमा पुनर्विचार गर्न सकिने बताए। युरोपबाट जहाज किनेर ल्याउने अनि उसैको मुलुकमा उडान गर्न नपाउने भन्ने निर्णय सान्दर्भिक नभएको उनको भनाइ थियो। पौडेलले भने, ‘युरोपले नै तोकेको मापदण्ड, उडान तरिका तथा प्राविधिक दक्षताबाट हामीले जहाज उडाउनुपर्ने अनि उसले उसकै जहाजलाई प्रतिबन्ध लगाउनेरु यसको स्पष्ट जबाफ माग्न पनि सरकारले एअरबस नकिन्ने निर्णय गर्न सक्छ।’ युरोपेली संघले नेपाली कम्पनीका सबै जहाज युरोपका २८ मुलुकमा प्रतिबन्ध लगाई आफ्ना नागरिकलाई पनि नेपाली जहाजमा नचढ्न आग्रह गरेको छ।
प्रशस्त पर्यटकीय सम्भावनाहरुले युक्त तर भौगोलिक रुपमा विकट मानिएको म्याग्दीको कुहू गाविसको पूर्णगाउँमा विदेशी पर्यटकहरु आउन थालेपछि हौंसिएका गाउँलेहरुले गाउँमा होमस्टे संचालन गरेका छन्। पर्यटकको सुबिधाका लागि होमस्टे कार्यक्रम प्रभावकारी हुने भएकाले त्यहाँका बासिन्दाले आवश्यक तालीम लिएका छन्। पूर्णगाउँमा कुक र होमस्टे व्यवस्थापन सम्बन्धि तालिम सञ्चालन भएपछि यहाँका प्रत्येक घरमा होमस्टेको सुविधा उपलव्ध छ । गाँउमा आउने आन्तरिक तथा वाह्य पर्यटकलाई पारिवारिक वातावरणमा खान र बस्नको लागि सुविधा प्रधान गर्ने उदेश्यले यहाँका स्थानीय समुदायको सक्रियता, संगम म्याग्दी र लघुउद्यम विकास कार्यक्रम बागलुङको सहयोगमा कुक तथा होमस्टे तालिम प्रदान गरिएको थियो। तालिम पछि यहाँका ५५ भन्दा वढि घरमा होमस्टेको सुविधा रहेको स्थानीय पदम शेरपुजाले वताए। ग्रामिण क्षेत्रमा पुगेका पर्यटकहरुलाई बसोबासलगायत स्थानीय कलासंस्कृति, रितिरिवाज तथा परम्परा र रहनसहनको उत्कृष्ट अनुभव गर्न समेत सहज गराउने उद्देश्यका साथ तालिम सञ्चालन गरिएको गाँउलेहरुले जानकारी दिएका छन्। पर्यटन वर्षमा बढी भन्दा बढी पर्यटकहरु गाँउमा भित्रयाउने उद्देश्यका साथ गाँउलेहरु कुक र होमस्टे तालिममा सहभागी भएका हुन्। 'पर्यटन वर्षका क्रममा चार लाख पर्यटकलाई ग्रामिण क्षेत्रमा पुर्‍याउने सरकारी लक्ष्य रहे पनि ग्रामिण क्षेत्रहरुमा बासस्थानका लागि ठूलो लगानीमा तत्काल होटलहरुको निर्माण गर्न सक्ने अवस्था नभएकाले होमस्टेको अवधारणा अघि सारेका हौं,' लघुउद्यम विकास कार्यक्रम बागलुङकी पर्यटन उद्यम विकास कार्यक्रम अधिकृत लक्ष्मि पुनले भन्नुभयो “पर्यटन क्षेत्रको प्रतिफल ग्रामिण क्षेत्रमा पुर्‍याउन यसले सहयोग पुग्दछ।” ग्रामिण क्षेत्रका बासिन्दालाई पर्यटन सेवामा सहभागी गराउन सकेमा स्थानीय स्तरमा स्वरोजगार सिर्जना हुने पुनको भनाई रहेको छ। ग्रामिण क्षेत्रको पर्यटकीय विकासले आर्थिक अवस्थामा सुधार आउन सक्ने अपेक्षा लिएका छौं, पुनले बताएइ। समाजसेवी महाविर पुनको सक्रियतामा ग्रामिण पर्यटनलाई प्रर्बद्धन गर्नका लागि सो क्षेत्रमा नयाँ पदर्माग सुरु गरिएको छ। नयाँ पदमार्ग गलेश्वरबाट सुरु भई बाँसखर्क, डाँडाकटेरी, नागी, हम्पालडाँडा, महरेडाँडा, टिकोट, खिवाङ हुँदै घोरेपानी, पुनहिल भएर खोप्रा, पाउद्धार, भुरुङ तातोपानी सम्म तोकीएको छ। यस पदमार्गबाट दर्जनौ हिमालहरुको दृश्यअवलोकन, प्राकृतिक सम्पदा, हरिया डाडाकाँडा स्थानीय रहनसहन, भेषभुषा कला संस्कृति लगायतका अनेकौं रमणिय स्थलहरुको प्रत्यक्ष अवलोकन गर्न सकिने पदमार्गलाई सरकारले पर्यटन दिवसको अवसरमा मान्यता दिएको हो।
गोरखाको पालुङटार गाबिस वडा नं. ८ की दानमायाँ श्रेष्ठले कानमा लगाएको सुन चोरेको आरोपमा एकजना पक्राउ परेका छन्। आँपपिपल गाबिस घर भएका २९ वर्षिय उत्तम परियार सुन चोरेको आरोपमा पक्राउ परेका हुन्। इलाका प्रहरी कार्यालय ठाँटीपोखरीबाट खटिएको प्रहरी टोलीले शुक्रबार परियारलाई वडा नं. ९ को चारकुनेबाट पक्राउ गरेको बताइएको छ। श्रेष्ठले कानमा लगाएको ठूलो रिङ २ थान र सानो सिलमुन्द्री २ थान गरी सवा तोला सुन परियारले चोरेको इप्रका ठाँटीपोखरीका प्रहरी निरीक्षक द्वारिका घिमिरेले बताए। परियारलाई पक्राउ गरी जिप्रका गोरखा ल्याइएको र थप अनुसन्धान अघि बढाएको उनले जानकारी दिए। आफूले बाटो बिराएर सुन चोरेको ओरोपी परियारले बताएका छन्। परियार दानमायाँको छोराको साथी हुन्। गोरखाको खोप्लाङ गाबिस २ को ढाडखोला खोल्सीमा वेवारिसे अवस्थामा रहेको भरुवा बन्दुक प्रहरीले बरामद गरेको छ। दुई थान बन्दुकको नाल र कालीकाको जंगलबाट एक थान भरुवा बन्दुक बरामद गरेको प्रहरी निरीक्षक द्वारिका घिमिरेले जानकारी दिए। इप्रका ठाँटीपोखरीबाट खटिएको टोलीले उक्त हतियार बरामद गरी जिल्ला प्रहरी कार्यालय गोरखा पठाएको छ। तस्वीर : सुन चोरेको आरोपमा पक्राउ परेका उत्तम परियार। तस्वीर : प्रशन्न पोखरेल/सेतोपाटी, गोरखा।
बहुविवाहको अभियोगमा एक प्रहरी निरीक्षक (इन्सपेक्टर) पक्राउ परेका छन् । महानगरीय प्रहरी वृत्त महाराजगन्जले प्रहरी प्रधान कार्यालयमा कार्यरत प्रहरी निरीक्षक सुजन श्रेष्ठलाई सो अभियोगमा दुई दिनअघि पक्राउ गरेको आजको राजधानीमा खबर छ । उनलाई अनुसन्धानका लागि महाराजगन्ज वृत्तमा राखिएको छ । प्रहरी निरीक्षक श्रेष्ठकी जेठी श्रीमती सुवर्ण गुरुङ श्रेष्ठले प्रहरीको महिला तथा बालिबालिका निर्देशनालयमा ९ असोजमा उजुरी दिएपछि उनलाई पक्राउ गरी अनुसन्धान थालिएको हो । उजुरीमा आफ्ना श्रीमान् श्रेष्ठले फिलिपिनो महिला जोसेलियन पाचेकोलाई विवाह गरी आफूलाई दुःख दिएको आरोप लगाएकी छन् । प्रहरी निरीक्षक श्रेष्ठले पोखरामा कार्यरत हुँदा पद्यकन्या कलेज बागबजारमा पढ्दै गरेकी सुवर्णसँग प्रेम विवाह गरेका थिए । त्यसपछि उनीहरूबाट एक छोरीको जन्म भएको छ । २०६४ सालमा शान्ति स्थापनाका लागि नेपाल प्रहरीको संयुक्त राष्ट्रसंघको आह्वानमा पूर्वी टिमोर गएपछि उनले फिलिपिनो महिला जोसेलियनसँग विवाह गरेका थिए । विवाहपछि जेठी श्रीमतीलाई नभेटी अलग्गै बस्दै आएका प्रहरी निरीक्षक श्रेष्ठकी कान्छी श्रीमतीबाट पनि एक छोरीको जन्म भइसकेको छ । सो थाहा पाएपछि सुवर्णले एक पटक महिला तथा बालबालिका निर्देशनालयमा उजुरी दिए पनि विवाह नगरेको भन्दै जोगिएका थिए । तर, केही दिनअघि सुवर्णले प्रहरी महानिरीक्षक कुवेरसिंह रानालाई भेटेर गुनासो गरेपछि उनी पक्राउ परेका हुन् । कान्छी श्रीमतीसहित पक्राउ परेका श्रेष्ठलाई महानगरीय प्रहरी वृत्त महाराजगन्जले बिहीबार दिउँसो काठमाडौं जिल्ला अदालतबाट अनुसन्धानका निम्ति सात दिनको समय लिएको छ । प्रहरी प्रधान कार्यालयमा भेटिएकी पीडित सुवर्णले आफूलाई विगत आठ वर्षदेखि नै कान्छी श्रीमती ल्याएर दुःख दिएको बताइन् । ‘मैले कानुनअनुसारको न्यायका लागि प्रहरी प्रधान कार्यालयलाई गुहारेको छु, उनी पक्राउ परिसकेका छन्, कानुनको दायरामा आएपछि न्याय पाउने आस गरेकी छ,’ उनले भनिन् । प्रहरीका केन्द्रीय प्रवक्ता प्रहरी नायब महानिरीक्षक (डीआईजी) नवराज सिलवालले उनी पक्राउ परेको पुष्टि गरे ।
ठेक्कापट्टाको कमिसन विवादमा डनहरु रमेश बाहुन र दिनेश अधिकारी चरीको निर्देशनमा ललितपुरका डन तथा गुन्डागर्दीका नाइके एवम् नेपाली कांग्रेसका कार्यकर्ता मीनकृष्ण महर्जनमाथि गोली प्रहार भएको खुलेको हो। कांग्रेस महासमिति सदस्यसमेत रहेका महर्जनमाथि गोली हान्नेको पहिचान गरी प्रहरीले घटनामा संलग्न केही व्यक्तिलाई पक्राउ गरेको खबर आजको नयाँ पत्रिकामा खबर छापिएको छ। प्रहरीले घटनामा संलग्न बाहुन भनिने सुजन पौडेलको समूहमा आवद्द मधुसुधन डोटेललाई पक्राउ गरी गोली प्रहारमा संलग्न अन्यको खोजी गरिरहेको छ। आक्रमणमा संलग्नमध्ये केही चरीको समूहमा आवद्द व्यक्तिसमेत रहेको प्रहरी स्रोत बताउँछ।
सरकारी स्वामित्वका चारवटा सार्वजनिक संस्थानले न्यून आय भएका उपभोक्तालाई राहत दिने उद्देश्यले आजदेखि राजधानीका आठ स्थानमा सुपथ मूल्यका एकीकृत पसल सञ्चालन गरेका छन्। वडादशै, तिहार र छट पर्वलाई दृष्टिगत गरी दैनिक उपभोग्य सामग्री सहजरुपमा आपूर्ति गर्ने उद्देश्यले ती संस्थानले सहुलियत मूल्यका पसल सञ्चालन गरेका हुन्। स्थानीय रामशाहपथस्थित नेसनल ट्रेडिङ लिमिटेड परिसरमा सञ्चालन गरिएको सुपथ मूल्यका पसलहरूको आज उद्घाटन गर्दै मुख्यसचिव लीलामणि पौड्यालले कम आय भएका जनतालाई केही भए पनि राहत दिने उद्देश्यले सरकारले सार्वजनिक संस्थानलाई उचित मोलका पसल सञ्चालन गर्न निर्देशन दिइएको बताए। देशभरका बिक्री…डिपो'मार्फत सबै स्थानमा यस्ता पसल सञ्चालन गर्नेतर्फ सार्वजनिक संस्थानहरूलाई आग्रह गर्दै उनले लागतअनुसार मूल्य कायम गरिएका पसलका सामानको गुणस्तर र परिमाण सुनिश्चित गर्न कार्यालय प्रमुखहरूलाई निर्देशन दिए। “गुणस्तरीय सामग्रीको गुणस्तर र ग्राहकले चाहेजति परिमाण प्राप्त हुने सुनिश्चित गर्नोस्”– उपभोक्ताले चाहेअनुरुप सामान पाउने र गुणस्तरमा मोलमोलाहिजा नगर्न सम्बद्ध पक्षलाई सचेत गराउँदै उनले भने। नेसनल ट्रेडिङ लिमिटेड, नेपाल खाद्य संस्थान, दुग्ध विकास संस्थान र साल्ट ट्रेडिङ कर्पोरेसनले सञ्चालन गरेका ती पसलबाट उपभोक्ताले बजारमा भन्दा सस्तोमा छटपर्वसम्म सामान खरिद गर्न सक्नेछन्। बजार मूल्यभन्दा रु २ सस्तोमा नून, रु ५ कममा चिनी, दूधबाहेक दुग्ध विकास संस्थानका उत्पादनमा रु १०, चामल रु २ प्रति किलो न्यून मूल्यमा बिक्री भइरहेको छ। नेसनल ट्रेडिङ लिमिटेडले यन्त्र तथा उपकरणमा पाँचदेखि २० प्रतिशत, विद्युतीय सामग्रीमा पाँचदेखि २५ र …स्पेयर पार्टस्'मा ४० प्रतिशत सम्म छुट दिने जनाएको छ। विगतमा यस्ता सुपथ मूल्यका पसलमा दैनिक उपभोगका विदेशी सामानसमेत बिक्री हुने गरेकामा यो पटक स्वदेशी सामग्री मात्र राखिएको छ। यसैबीच, नेपाल खाद्य संस्थानले मासुको सहज आपूर्तिका लागि तीनहजार खसीबोका खरिद गर्ने जनाएको छ। संस्थानले गतवर्ष दुई हजारको हाराहारीमा ती चौपाया खरिद गरेको थियो। यो वर्ष स्वदेशी खसीबोका मात्र खरिद गर्ने निर्णय भएको संस्थानका महाप्रबन्धक शिवहरि श्रेष्ठले बताए। उनका अनुसार लागतअनुसार कायम गरिएको मूल्यमा काठमाडौँ उपत्यकामा २० हजार र राजधानी बाहिर ३० हजार क्विन्टल चामल बिक्री गरिने छ। सुपथ मूल्यका अन्य पसल भक्तपुरको सूर्यविनायक, ललितपुरको जावलाखेल, कलङ्की, कोटेश्वर, कालिमाटीस्थित साल्ट ट्रेडिङ कार्यालयमा सञ्चालन गरिएका छन्। रासस
मुलुकको प्रमुख दातृ निकाय विश्व बैंकका अधिकारीहरुले सरकारले विभिन्न बहाना देखाएर परियोजनाहरुमा सहयोग रकम खर्च गर्न नसकेको आरोप लगाएका छन्। बेमौसममा कर्मचारी सरुवा पुँजीगत खर्च न्यूनहुनु, औपचारिक कागजी प्रक्रियामा बढी समय लाग्ने जस्ता कारण देखाएर सरकारले दातृ निकायले दिएको सहयोग रकम लक्ष्यअनुसार खर्च गर्न नसकेको उनीहरुको आरोप लगाएको आजको नागरिकमा खबर छ। अर्थमन्त्रालयमा सोमबार भएको ‘विश्व बैंकको सहयोगमा सञ्चालित आयोजनाको वर्तमान अवस्था र भावी कार्यदिशा’ समीक्षा बैठकमा बैंकका अधिकारीहरुले विभिन्न मन्त्रालय र विभागबीच समन्वय अभावले समेत परियोजना प्रभावकारी रुपमा अघि बढ्न नसकेको बताए।
उच्च माध्यामिक शिक्षा परिषद्ले सबै विद्यार्थी र विद्यालयलाई जानकारी दिनुपर्ने परीक्षा केन्द्र सधैं गोप्य राख्ने गरेको छ। एक महिनाअघि केन्द्रको नाम सार्वजनिक गर्नुपर्ने व्यवस्था भए पनि परीक्षा आउन ५ दिन बाँकी हुँदासमेत परिषद्ले आफ्नै वेब साइटमा पनि नराखिकन गोप्य राखेको खबर आजको नेपालसमाचार पत्रमा छापिएको छ। कम विद्यार्थी भएका केही विद्यालयमा परीक्षा केन्द्र कायम गर्नु, केही जिल्लामा होम सेन्टर बनाउने जस्ता मनपरी गर्ने गरेकाले सो विषयमा अन्य उमाविले जानकारी पाउन सक्छन् भनेर अति गोप्य राख्न थालेको छ। परीक्षा नियन्त्रक दुर्गा अर्यालले सबै क्षेत्रीय कार्यालयमा सेन्टरको विषयमा जानकारी दिइसकेको बताउँदै सबै विषयमा सार्वजनिक गर्नुपर्ने आवश्यकता नरहेको दाबी गरे। उनले भने,' वेब साइटमा हाल्ने तयारी गरेका छौं, मैले त हाल्नुभनेको थिएँ? किन हालिएन त्यसबारेमा जानकारी भएन। पनिकाको मनपरीले गर्दा लाखौं विद्यार्थीले आफ्नो केन्द्रको बारेमा जानकारी लिन पाउने हक खोसिएको छ। तर नियन्त्रकले भने सधैंजसो गर्ने गरेको छ, सोहीअनुरूप केन्द्र कायम गरेको बताए। काठमाडौंको केन्द्र कायम गर्दा जिल्लास्थित परीक्षा समितिलाई दिए तापनि परिषद्ले निजीलाई निजी र सामुदायिकलाई सामुदायिक तथा क्याम्पसलाई क्याम्पसमै सेन्टर बनाउन निर्देशन दिएको थियो। निर्देशनअनुसार हामीले केन्द्र कायम गरेको जानकारी गराउँदै काठमाडौंका जिल्ला शिक्षा अधिकारी वैकुण्ठ अर्यालले केन्द्र छनोट गर्दा कुनै विवाद नभएको दाबी गरे। ‘परिषद्को निर्णयअनुसार सेन्टर छनोट गरेका हौं’ –जिशिअ अर्यालले भने। तर ललितपुरले भने सामुदायिक र निजी विद्यालयमा हेरफेर गरेर केन्द्र कायम गरेको छ। यो वर्षको कक्षा १२ को परीक्षा वैशाख १९ देखि ३० गतेसम्म सञ्चालन हुने भएको छ। २०११ को जेठ १ गतेदेखि सञ्चालन हुने पनिकाले जनाएको छ। यो वर्ष ९ लाख ६५ हजार ले रजिस्ट्रेसन फारम भरे तापनि ११ र १२ को परीक्षामा ७ लाख ६५ हजार विद्यार्थी सहभागी हुने भएका छन्।
कांग्रेसबाट निलम्बित आन्ध्र प्रदेशका एक सांसदले बिहीबार भारतीय संसदमा तेलंगना राज्य स्थापना विधेयक प्रस्तुत भएपछि खुर्सानीको स्प्रे गरेर आतंकित पारेका छन्। भारतीय सञ्चारमाध्यमहरुका अनुसार गृहमन्त्री सुशीलकुमार सिन्देले तेलंगना बिल दर्ता गरेपछि विजयवाडाका एमपी लागादपति राजागोपालले आफ्ना सहकर्मी सांसदहरुमाथि खुर्सानीको स्प्रे छर्केका थिए। खुर्सानीको स्प्रे छर्केपछि खाँसीखोकीले आतंकित सांसदहरुको संसदबाट भागाभाग भएको थियो। हतारहतार डाक्टर बोलाएर तीनजनालाई अस्पताल दौडाउनुपरेको थियो। टिडिपी सदस्य एम बेनुगोपालले सभामुखको माइक भाँचेका थिए। हुलदंगाबीच सदन स्थगन गरिएको थियो।
नेपाल सरकारले २०६५ साल भाद्र ३ गते तोकेको स्वास्थ्य परीक्षण शूल्क वैदेशिक रोजगार मेडिकल एशोसियनले स्वागतयोग्य रहेको भन्दै यही २०७१ जेठ १ गतेबाट लागू गर्नुपर्ने माग गरेको छ। रिपोर्टर्स क्लबमा शुक्रबार पत्रकार सम्मेलन गर्दै नेपाल वैदेशिक रोजगार मेडिकल एशोसियनले नेपाल सरकार श्रम तथा रोजगार मन्त्रालयद्वारा गरेको मूल्य निर्धारणलाई ध्यानमा राखेर वर्तमान बजार अवस्था र लगानी लगायतको पक्षलाई ध्यान दिंदा ५ प्रतिशतका दरले पाँच बर्षका लागि २५ प्रतिशतका दरले मुल्य वृद्धि गर्नुपर्नेमा जोट दिएको छ। एशोसियनका अध्यक्ष खड्गबहादुर श्रेष्ठले कुनै पनि सरोकारवालहरुसंग छलफल नै नगरी मेडिकल माफियाहरुले एकतर्फी निर्णय गरेको भन्दै तुरुन्त फिर्ता गर्नुपर्ने चेतावनी दिए। उनले भने– मलेसिया जाने कामदारको हकमा तथाकथित बायोमेटि्रक सफ्टवेयरको नाममा पनि हामीले गम्भिर ध्यानाकार्षण गरेको थियौं। श्रेष्ठले स्वास्थ्य परीक्षण शुल्क समय सापेक्ष कामदार एवम स्वास्थ्य परिक्षण व्यवसायी दुवैलाइ मर्का नपर्ने गरी आवाश्यकता र औचित्यको विचार गरी सहमतीका आधारमा लागु गर्नुपर्ने धाराणा राखे। एशोसियनका महासचिव माधव प्रसाद गौतमले पनि नेपाल सरकारले तोकेको मूल्य नै जेठ १ गतेबाट लागु गर्नुपर्नेमा जोड दिँदै भने–मेडिकल माफियाहरुले स्वास्थ्य परिक्षण गर्ने भन्दै तथाकथित बायोमेटि्रक मेडिकल टेष्टको नाममा पनि हामीले विगतमा पनि व्यापक विरोध र भण्डाफोर गरेकै हो, त्यसैले पनि सवै निर्णयहरु गर्दा सरोकारवालाहरुसंग व्यापक छलफल तथा सहमती गरेर मात्रै निर्णय गर्नु पर्ने बताए। उनले केही मेडिकल कम्पनीले नेपाल सरकारले तोकेको मुल्यभन्दा बढी शूल्क लिएको भन्दै विचौलियाको कमिशनखोरी हटाइ नेपाल सरकारले तोकेको शूल्क लिनुपर्ने बताउँदै एकतर्फी रुपमा रु. ५५ सय उठाउनु भनेको कानुनमाथि नै हाकाहाकी चुनौती रहेको बताए। यस्तो कार्य रोक्न सरकारले पहल कदमी चाल्नुपर्ने बताए।
एमाओवादी, कांग्रेस र एमालेबाट सिफारिस भएका उम्मेदवारहरू टिकट हात पार्न शीर्षनेताका राजधानीस्थित निवासमै धाइरहेका बेला मधेसी दलमा भने अध्यक्ष र प्रमुख नेता नै 'राम्रा उम्मेद्वार' खोज्दै महिनौंदेखि मधेसमै दौडिरहेका आजको कान्तिपुरमा खबर छापिएको छ । विभिन्न बहाना बनाएर मधेस गइरहने ती नेताहरूले औपचारिक कार्यक्रमभन्दा जित्ने उम्मेदवारका विषयमा बढ्ता चासो देखाउँदै त्यस्तालाई प्राथमिकतामा राख्न पार्टीलाई दबाब दिने गरेका छन् । राम्रा उम्मेदवारको खोजीमा मधेसतिर लागिपरिरहेकामा मधेसी जनअधिकार फोरमका अध्यक्ष उपेन्द्र यादवदेखि सद्भावनाका राजेन्द्र महतो, मधेश समाजवादीका अध्यक्ष शरत्सिंह भण्डारी, तराई मधेस सद्भावनाका महेन्द्रप्रसाद यादव, फोरम गणतान्त्रिक अध्यक्ष राजकिशोर यादव र संघीय सद्भावनाका अनील झासम्म छन् । 'राम्रा र जित्ने उम्मेदवार' खोज्दै तराई मधेस सद्भावना पार्टी (तमसपा) अध्यक्ष महेन्द्रप्रसाद यादब अघिल्लो महिनादेखि मधेस दौडाहामा छन् भने फोरम अध्यक्ष यादव पनि पर्सा, बारा, रौतहट, सुनसरी र मोरङ पुगेका छन् । संघीय सद्भावनाका झा गृहजिल्ला रौतहटमै व्यस्त छन् । केही दिनअघि तराई मधेस सद्भावना पार्टी छाडेर आफ्नोमा आएका ब्रजकिशोर सिंहलाई अघि सारेर उनले चुनावी अभियान बढाएका छन् । अरू उम्मेदवारको भन्दा झालाई आफ्नै चिन्ता छ । उनले सय वटा चुनावी क्षेत्रबाट उम्मेदवारी दिने घोषणा गरेका छन् । तमसपा अध्यक्ष महेन्द्रले पनि यसै साता रूपन्देही, कपिलवस्तु र नवलपरासीका चुनावी क्षेत्र घुमेर बलियारप्रभावशाली उम्मेदवार छनोट गरेका छन् । गृहजिल्ला सर्लाही, बारालगायतका जिल्लाबाट पनि उनले बलियालाई अघि सारेका छन् । गत साता राष्ट्रिय सद्भावनाका रामनरेश राय र गौरीदेवी महतोसूग एकीकरण गरेका यादवले जित्ने उम्मेदवारलाई मात्रै अघि बढाएका छन् । जम्मा २५ वटा सिटबाट उम्मेदवारी दिने उनको तयारी छ । सद्भावना अध्यक्ष राजेन्द्र महतो पनि चुनाव जित्न सक्ने उम्मेदवार खोज्दै पटकरपटक मधेसका जिल्ला दौडाहामै छन् । यसबीचमा उनले चुनाव जितेका र जित्न सक्ने करिब दर्जन नेता आफ्नोमा भित्र्याएका छन् । उनी अझै मधेसमा चुनाव जित्ने आकांक्षीकै खोजीमा छन् ।
मलेसियन एयरलाइन्सको हराइरहेको विमान खोज्नका निम्ति अहिलेसम्म मलेसियाबाहेक चारवटा मुलुकले मात्रै ४ करोड ४० लाख अमेरिकी डलर खर्च भइसकेको पछिल्लो रिपोर्टले बताएको छ। खोजी कार्य सकिनुभन्दा अघि यो खर्च कैयौं गुणाले बढ्नसक्ने अनुमान पनि गरिएको छ। उड्डयनकै इतिहासमा यो सबैभन्दा खर्चिलो खोजाइ हो। समाचार संस्था रोयटर्सको स्टिमेट अनुसार अमेरिका, चीन, अष्ट्रेलिया र भियतनामले गरेको खर्चका आधारमा यो तथ्यांक निकालिएको हो। खोजीमा अन्य २२ वटा मुलुक संलग्न रहेपनि उनीहरुको खर्च भने यसमा जोडिएको छैन। खोजीमा परिचालित साधन र जनशक्तिको प्रतिघन्टा लागतका आधारमा यो खर्च निकालिएको हो। आन्ध्र महासागरमा सन २००९ मा डुबेको एयर फ्रान्सको विमानका निम्ति दुई वर्ष लगाएर गरिएको खोजीको खर्चभन्दा पनि अहिले बढी खर्च भइरहेको छ। पछिल्लो समय विमानको खोजी हिन्द महासागरमा भइरहेको अवस्थामा खोजीका निम्ति खर्चभार अष्ट्रेलियामाथि अझ बढेको छ। 'यो अन्तर्राष्ट्रिय भातृत्वका हिसाबले परिचालन भइरहेको छ,' अष्ट्रेलियाली प्रधानमन्त्री टोनी एबोटले गतसाता भनेका थिए, 'कुनै कुनै मामिलामा हामीलाई अरुको सहयोग पनि चाहिन सक्ला तर हाम्रा तर्फबाट जे जति प्रयास गर्न पाइरहेका छौं त्यसमा खुशी नै लागेको छ।' यसैबीच हराइरहेको विमानबाटै आएको हुनसक्ने संभावित दुईवटा संकेत भेटिएपछि खोजीकार्य केन्द्रित गरिएकै स्थानमा मंगलबार फेरि थप दुईवटा संकेत प्राप्त भएको छ। खोजीमा संलग्न अष्ट्रेलियाली जहाजले यो संकेत भेटेको हो। खोजीमा संलग्न टोलीका प्रमुख अंगस हस्टनका अनुसार उनीहरुको टोली अब कुन स्थानलाई केन्द्रित गरेर गहिराइको जाँच गर्ने भन्ने टुंगोमा पुगेका छन्। त्यस क्षेत्रमा विमानका कुनै टुक्रा नभेटुन्जेल भने अझै पनि यो संकेतकै आधारमा थप कुरा भनिहाल्न सकिने अवस्था नरहेको उनको तर्क छ। 'विमानले अन्तिम यात्रा यसै विन्दुमा टुंग्याएको थियो भनिहाल्नका निम्ति ठोस आधार नै चाहिन्छ,' उनी भन्छन्, 'त्यसका निम्ति खोजी कार्य जारी छ।'
अर्थमन्त्री शंकरप्रसाद कोइरालाले तेल र ग्यासलाई आर्थिक नभएर राजनीतिक एजेण्डा बनाएका कारण समस्या आएको बताएका छन्। नेपाल पेट्रोलियम ढुवानी व्यवसायी महासंघको पाँचौ महाधिवेशनलाई सम्बोधन गर्दै वाणिज्य तथा आपूर्ति मन्त्रीसमेत रहेका अर्थमन्त्री कोइरालाले आफूभित्रका कमजोरी सच्याएर अघि बढ्न व्यावसायीहरुलाई आग्रह गरेका छन्। आयल निगमको व्यावसायिक सफलता सरकारको अभिष्ट भएको भन्दै मन्त्री कोइरालाले निगमलाई गाई सम्भि्कएर सवैले पार लगाउनुपर्ने बताए। मन्त्री कोइरालाले यो सरकार आफैंमा व्यावसायिक भएपनि मूल्य समायोजन गर्दा आपूर्ति व्यवस्थापनमा खलल् पर्ने भएकाले त्यस्तो अप्रिय कदम नचालिएको स्पष्ट पारेका थिए। …यो सरकारले कसैको दैनिक काममा हस्तक्षेप गर्दैन्। राजनीतिक र पार्टीगत संघसंस्थालाई प्रयोग गरिएको छैन्। तपाईंहरुका संस्थामा कार्टेलिङ र सिण्डिकेटका गुनासा छन्। तिनीहरुको यथोचित सुधार खोज्नुस्।' अर्थमन्त्री कोइरालाले भने,…यसपछि सरोकारवालाहरु र जनताको सहभागितामा आयल निगमको व्यवस्थापनमा कसरी सुधार ल्याउन सकिन्छ भन्ने बारे सोच्न सकिन्छ।' वाणिज्य तथा आपूर्ति मन्त्रालयका निमित्त सचिव दीपक सुवेदीले अनुगमनको मापदण्ड सरकारले तयार गरिरहेकाले गुनासो कम हुने बताएका थिए। आयल निगमका कार्यकारी निर्देशक सुरेशकुमार अग्रवालले अमेरिकी डलरको बढ्दो मूल्यले निगम झन् खतराको संंघारमा पुगेको बताए। उनले निगम अहिले १ अर्ब ६ करोडको घाटामा चलिरहेकाले समयमै यसको स्वास्थ्यमा ध्यान नदिने हो भने गम्भीर अवस्था आउने चेतावनी समेत दिए। व्यवसायीहरुले भने निजीक्षेत्रको नाममा राष्ट्रिय अस्मिता बोकेको संस्थालाई धराशायी नबनाउन आग्रह गरे। यस्तो भएको खण्डमा भोलि दुर्गम भेगका जनताले तेलको अनुहार देख्न नपाउने उनीहरुको तर्क छ।
विदेशको पीआर र ग्रिनकार्ड लिएर नेपाल सरकारको जागिर खाने कर्मचारीलाई सरकारका मन्त्रीले नै संरक्षण गर्न लागेको बुझिएको छ। सामान्य प्रशासनमन्त्री लालबाबु पण्डितले पीआर लिने कर्मचारीलाई कारबाही गरेरै छाड्ने प्रतिबद्धता जनाउँदै कारबाहीको प्रक्रिया अघि बढाइरहेका बेला सरकारकै मन्त्री र केही उच्च तहका कर्मचारीहरुले त्यस्ता कर्मचारीको संरक्षण गर्न लागेका हुन्।, नेपाल समाचारपत्र दैनिकमा खबर छ । स्रोतका अनुसार गृहमन्त्री वामदेव गौतम, तथा अर्थमन्त्री रामशण महतले आफूलाई मन परेका पीआर होल्डर कर्मचारीलाई कारबाही नगराउन पहल गरेका छन्। गृह मन्त्रालयका उप सचिव धनराज ज्ञवालीलाई गृहमन्त्री गौतमको सरंक्षण भएकाले पीआर लिएको थाहा भएर पनि कारबाही हुन नसकेको स्रोतको दावी छ। उनले अष्ट्रेलियाको पीआर लिएका छन्। अर्थमन्त्री रामशरण महतले यस अघि ग्रिनकार्ड लिने कर्मचारीको कारबाही हुन नसक्ने बताएका थिए। अझै पनि महत कारबाही रोक्न सक्रिउ छन्। उनले अष्ट्रेलियाको पीआर लिएका राजस्व अनुसन्धान विभागका निर्देशक भरत सुवेदीलाई बढुवा भएपछि महानिर्देशक बनाउन पहल गरेका थिए। तर सामान्य प्रशासनमन्त्री लालबाबु पण्डितले उनलाई सामान्य प्रशासन मन्त्रालयको अतिरिक्त समूहमा सरुवा गर्न निर्देशन दिएका छन्।
चर्चित लोक गायिका कोमल वलीले दमौलीमा पोइ खोजेकी छन्। सोमबार प्रथम दमौली महोत्सव २०७० को समापनका अवसरमा वलीले गीत गाउने क्रममा दमौलीमा पोइ खोजेकी हुन्। गीत सकिएपछि दर्शकहरुलाई आफूतिर आर्कषित गर्न उनले आफूले आजसम्म पोइ नपाएको र पोइ खोज्दै दमौली आएको बताएकी थिइन्।कोही मर्द भए आउनसमेत उनले माइकबाट उद्घोष गरेकी थिइन्। उमेर चालिस काटेपनि लिबिस्टिक पाउडर र आधुनिक पहिरनमा सजिएकी वलीको मुखबाट त्यस्तो शब्द निस्कदा १६ बर्षे तन्नेरी देखि ८० को हाराहारीमा पुगेकाहरु हुरुक्कै भएका थिए। त्यसमा पनि गीतको बीच बीचमा वलीले आइ लभ यू भनिदिदा तन्नेरी देखि दाँत झरेका बुढाहरु समेत मुर्छा परेका थिए। निकै हाऊभाऊका साथ कार्यक्रम प्रस्तुत भएकी गायिका वलीले आधा दर्जन भन्दा बढी गीत गाएकी थिइन्। वलीको प्रस्तुतीमा सबै झुमेका थिए। त्यसक्रममा वलीले उपस्थित महिलाहरुलाई पुरुषको दमनको विरुद्धमा लड्न समेत आग्रह गरेकी थिइन्। संसारमा सबैभन्दा ठूलो शक्ति नारी शक्ति भएको हुँदा नारीलाई नडराउन समेत वलीको आग्रह थियो।त्यसक्रममा वली र उद्घोषका रुपमा रहेका मेघनाथ रिमालको सायरी दोहोरीले एक किसिमको माहोल सिर्जना गरेको थियो। वलीले रिमाललाई चोरी चोरी घिउ खाने मेघनाथ भनि व्यङग्य गरेकी थिइन भने रिमालले वली बुढी गाईको संज्ञा दिएका थिए। सायरी दोहारी ४ पटक सम्म चलेको भएपनि अन्तिममा रिमालले वलीलाई सकिएन भन्दै हात उठाएका थिए ।
नेकपा–माओवादीका उपाध्यक्ष सिपि गजुरेलले निर्वाचन सम्पन्न भयो भनेर घोषणा गरेपनि आफ्नो पार्टीले उठाएको गोलमेच सम्मेलनको महत्व झन बढेर गएको भन्दै आफ्नो पार्टी संविधानसभा र सरकार सहभागि नहुने बताए। आइतबार राजधानीमा संवाद डबलीले आयोजना गरेको अन्तरसंवाद कार्यक्रममा बोल्दै गजुरेलले आफ्नो पार्टी निर्वाचनको सम्पूर्ण प्रक्रियाकै विरोधमा रहेकाले जति सिट दिएपनि संविधानसभामा नजाने बताए। “अन्य पार्टी र नेताका बीचमा हाम्रो पार्टीलाई यतिउति सिट दिएर सहभागि गराउने हल्ला चलेको छ, अहिलेकै अवस्थामा हाम्रो पार्टीलाई जति सिट दिएपनि हामी संविधान सभामा जादैनौं, सरकार त टाढाको कुरा हो” गजुरेलले भने। उपाध्यक्ष गजुरेलले आफ्नो पार्टीले उठाएका मुद्दाहरू विजयी हुँदै गएरहको भन्दै अहिलेको निर्वाचनले निकास दिनुको साटो झन द्वन्द्व बढाएको बताए। राजनीतिक निकास गोलमेच सम्मेलनबाट हुने कुरा झन पुष्टि भएको गजुरेलले दाबी गरे। कार्यक्रममा बोल्दै उपाध्यक्ष गजुरेलले एमाओवादीसँग पार्टी एकता र संयुक्त मोर्चा दुवै नहुने तर संविधानसभालाई छोडेर गोलमेच सम्मेलन आए सहकार्य हुन सक्ने बताए। “प्रचण्ड–बाबुराम जीहरुसँग पार्टी एकता त कुरै नगरौं, संयुक्त मोर्चा पनि हुन सक्दैन, गजुरेलले भने, संविाधनसभालाई छोडेर गोलमेच सम्मेलनमा आएपछि एमाओवादीसँग सहकार्य हुन सक्छ।” अर्को प्रसंगमा उपाध्यक्ष गजुरेलले केही दिन पहिला आफूले सम्मानजनक सिट दिए संविधासभामा सहाभागि हुने भन्ने कुरा आफूले नभनेको र भ्रमपूर्ण रुपमा मिडियामा आएको भन्दै नोटिस निकालेर खण्डन समेत गरेका थिए।
नेपाली क्रिकेट टिमका क्याप्टेन पारस खड्काको आखाँमा आएको आसु खुशीको होईनदुःखको हो । त्यो आँसु जितको होईनहारको हो भन्ने महशुश गर्दै मेरो पनि आँशु झर्यो । विश्वकपको लागि छनोट हुदाँको खुसीभन्दा नेपाली नेपाली देश बनाउनका लागि नमिल्दाको दुःखले हामीलाई रुवाएको हो भन्ने लागेको छ । पारसजीले भन्नुभएको झैहामी सबै मिले देश बनाउन सक्छौं । तरहाम्रो आत्माको आँसु नेपाली नेताहरु कहिले बुझ्ने पारसजीउहाँको टिमप्रशिक्षक र सम्पूर्ण सहयोगीहरुलाई धन्यवाद नेपालीलाई खुसी तुलाउनु भएकोमा । हामीलाई गर्भ गर्ने अवसर प्रदान गरिदिनु भएकोमा । कमेडी गायक/कलाकार गुरूङ
पाशुपत क्षेत्रमा यतिखेर रातो पहिरन पहिएर महिलाहरुले संविधानसभा निर्वाचनको पक्षमा आम नागरिकलाई जुटन आग्रह गरेका छन्। हिन्दू महिलाको महान् चाड हरितालिका तीजका अवसरमा पशुपतिनाथ दर्शन गर्न आएका महिलाको अहिले सो क्षेत्र आसपासमा बाक्लो उपस्थिति देखिएको छ। उनीहरुले विभिन्न समूह बनाएर दुःख विरह तथा सामाजिक एकताका सन्देश प्रवाह गरिरहेका छन्। त्यसैगरी मुलुकको समृद्धिका साथसाथै निर्वाचन सम्पन्न गरी संविधान निर्माण गर्न दलहरुलाई एक हुन पनि उनीहरुले गीतमार्फत आग्रह गरिरहेका छन्। नेपाली समाजमा कुनै न कुनै रुपमा हुने गरेका महिला हिंसाविरुद्ध पनि उनीहरुले सचेत पारेका छन्। हरितालिका पर्वमा रातो पहिरन तथा चुरा पोतेले सजिएर राम्रो, सुन्दर र चिटिक्क परी कम्मर भाँचीभाँची नाचेका ती महिलाले सामाजिक न्याय तथा महिला समानताको मात्र मुलुकको अखण्डताको पनि सन्देश दिएका छन्। आज पशुपति क्षेत्र विकास कोषले कर्मचारी, स्वयंसेवक, स्काउट, सुरक्षाकर्मी, विद्यार्थीलगायतलाई संयोजन गरी दर्शनार्थीहरुको सहजताका लागि परिचालन गरेको कोषका निर्देशक एवम् मूल समारोह समितिका सचिव भरत मरासिनीले बताए। त्यसैगरी सो क्षेत्रका विभिन्न स्थानमा घुम्ती शौचालय, निःशुल्क स्वास्थ्य शिविर, पिउने पानीको व्यवस्था मिलाइएको छ। कोषले दर्शनार्थीलाई गरगहना नलगाई आउन पनि आग्रह गरेको छ। रासस
जिल्ला प्रशासन कार्यालय खोटाङले पहिलोपल्ट कम्प्यूटर प्रणालीबाट नागरिकता वितरण शुरु गरेको छ। यसअघिसम्म हस्त लिखित नागरिकता प्रदान गर्दै आएको जिल्ला प्रशासन कार्यालयले आइतबारदेखि कम्प्यूटर प्रणालीबाट नागरिकता वितरण शुरु गरेको हो। सहायक प्रमुख जिल्ला अधिकारी तिलकराम पोखरेलको हातबाट दुबेकोल गाबिसकी सरु पोखरेलले जिल्लामा कम्प्यूटर प्रणालीको पहिलो नागरिकता प्राप्त गरेकी छन्। सेवा शुरु गरिएको पहिलो दिन जिल्लाका २३ जनाले कम्प्यूटर प्रणालीबाट नागरिकता लिएको प्रशासनले जनाएको छ। नागरिकताको अक्षरमा स्पष्टता, अंग्रेजी मितिमा हुने त्रुटिलगायतबाट सर्वसाधारणलाई मुक्ति दिँदै छिटो र छरितो तरिकाले सेवा प्रदान गर्न कम्प्युटर प्रणालीबाट नागरिकता बितरण शुरु गरिएको सहायक प्रमुख जिल्ला अधिकारी पोखरेलले बताए। प्रशासनले दैनिक ६० देखि ६५ जनालाई नागरिकता वितरण गर्दै आएको छ।
पार्टी नेतृत्वविरुद्ध विद्रोह गरेर नयाँ दल नेपाली राष्ट्रिय प्रजातन्त्र पार्टी गठन गरेको तीन दिनमा सो पार्टीका अध्यक्ष टंक ढकाल आत्मालोचना गर्दै पुरानै पाटी राप्रपा नेपालमा फर्केका छन्। राप्रपा नेपालको केन्द्रीय समिति बैठकले पार्टीमा असन्तुष्टि व्यक्त गर्दै नयाँ दल गठन प्रक्रियामा सामेल भएका सबै सदस्यलाई पार्टीमा फर्कन दिएको ४८ घण्टे अल्टिमेटम सकिनु केही घण्टाअघि ढकालले पत्रकार सम्मेलन मार्फत आफूले पार्टी विभाजन गर्न खोज्नु गल्ती भएको बताए। 'अहिलेको अवस्थामा पार्टी फुटाउनु भनेको राप्रपा नेपाल कमजोर बनाउनु हो र त्यो समग्रमा मुलुकको प्रजातन्त्र पनि कमजोर बनाउनु हो,' रिपोर्टर्स क्लबमा बिहीबार ढकालले भने, 'त्यसैले म यही पार्टीमा बसेर मुलुक र प्रजातन्त्रको निम्ति नेतृत्वसगँ सहकार्य गर्दै अगाडि बढ्दछु।' साथै उनले पार्टीबाट विद्रोह गरेर गएका सबै सदस्यहरुलाई पार्टीमा फर्कन पनि आग्रह गरे। कार्यक्रममा राप्रपा नेपालबाट विद्रोह गरेर नयाँ पार्टी गठनमा सक्रिय रहेका पाटी नेता रामकृष्ण आचार्यसहित बृषबहादुर महत र दशरथ जोशी पनि पुरानै पार्टीमा फर्किएका छन्। निर्वाचन आयोगले नयाँ दल दर्ता नगरेपछि र पार्टी फुटाउन सही गरेका केही सदस्यले हस्ताक्षर फिर्ता लिएपछि ढकालसहितका विद्रोहीहरु गलेका हुन। विद्रोही पक्षको नेतृत्व गरेका ढकालले बुधबार बोलाएको छलफल अधिकांशले अब पार्टी फुटाएर अगाडि बढ्न नसकिने बताए। ढकालले बैठकमा निर्वाचन आयोगले पनि हामीलाई मान्यता दिएन र पार्टी अध्यक्ष कमल थापाले पनि हाम्रा कुरा सुनेनन् भन्दै पार्टी फुटाएरै जाने कि के गर्ने भनी सहभागीहरुसँग सोधेका थिए। बैठकमा सहभागी एक सदस्यले सेतोपाटीलाई दिएको जानकारी अनुसार अधिकांशले पार्टी फुटाउँदा जनतामा नराम्रो सन्देश जाने भन्दै ढकाललाई साथ दिननसक्ने बताएका थिए। निर्वाचन आयोगले मंगलबार ढकाल नेतृत्वको नेपाली राप्रपालाई निर्वाचन आयोग ऐनको दफा २६ (१) अनुसार दलको राप्रपा नेपालबाट फुटेर नयाँ दलको रुपमा मान्यताका साथै समानुपातिक सभासदमा प्रतिशतको आधारमा हिस्सा पनि दिन नसक्ने जानकारी दिएपछि विद्रोही नेताहरु गलेका थिए। त्यस माथि पनि सोमबार नयाँ पार्टी दर्ता गर्दा हस्ताक्षर गर्ने तीन केेन्द्रीय समिति सदस्यहरु इन्द्र चित्रकार, गीता बस्नेत र धनबहादुर थापाले बुधबार आफ्नो नाम फिर्ता लिएपछि ढकाल पक्ष कमजोर भएको थियो। राप्रपा नेपालका केन्द्रीय सदस्य मोहन श्रेष्ठले दिएको जानकारी अनुसार पार्टीबाट विद्रोह गरेर नयाँ दल दर्ताको निवेदनमा हस्ताक्षर गरेका १९ जनामध्ये तीन जनाले बुधबार दिउँसो र थप एक तीर्थ श्रेष्ठले साँझ आफ्नो हस्ताक्षर फिर्ता लिएका छन। आज बिहीबार साँझसम्म बाँकी पार्टीमा फर्किने दाबी उनले गरे। बिद्रोही समूहका सदस्य श्याम तिमल्सिनाले दल फुटाएर नयाँ दल गठन गर्ने पक्षमा आफूहरु पनि नभएको तर नेतृत्वको निरंकुश कार्य शैली सुधार्न दबाबका लागि दल दर्ता गरेको बताए। तिमल्सिना लगायत केही असन्तुष्ट सदस्यहरुले निर्वाचन आयोगले गरेको पछिल्लो निर्णय एकपक्षीय र त्रुटिपूर्ण ठहर गर्दै त्यसविरुद्ध कानुनी लडाइँ लड्ने भएका छन। 'कानुन अनुसार पक्ष विपक्ष दुबैलाई ४८ घण्टाको सूचना दिएर छलफलको लागि समेत नबोलाई एकलौटी निर्णय गरेका छ,' उनले भने, 'हामी यसबिरुद्ध कानुनी लडाइँ लड्छौं।' पुस १५ गते नयाँ दल गठन गर्दै ४५ सदस्यीय केन्द्रीय समितिमा १९ सदस्य अर्थात ४० प्रतिशत भन्दा बढी सदस्यले नयाँ दल गठनमा हस्ताक्षर गरेको दाबी गर्दै विद्रोही पक्षका नेता ढकालले राप्रपा नेपालको भागमा समानुपातिक सभासदमा परेको २४ सिटमा हिस्सा पाउनु पर्ने माग राखेका थिए। तर आयोगले कानुन अनुसार निर्वाचन मिति घोषणा भएपछि उनीहरुको माग उपर सुनुवाइ गर्न नमिल्ने भन्दै फर्काइदिएको थियो। ढकालसहितका नेताहरुले नयाँ दलको गठन गरेलगत्तै राप्रपा नेपालका अध्यक्ष कमल थापा निकट कार्यकर्ताले ढकाल सहितका विद्रोही नेताहरुलाई पार्टी विभाजन गर्न नपाइने भन्दै आयोग परिसरमा उनीहरुविरुद्ध नाराबाजी गरेका थिए। पुस १६ गते थापा निकट ५० जना भन्दा बढीको समूह ढकालको निवासमा पुगी पार्टीमा फर्कन दबाब दिँदै प्रहरी सुरक्षामा केन्द्रीय कार्यालयमा चलिरहेको केन्द्रीय समिति बैठकमा प्रवेश गराएका थिए। अध्यक्ष थापाले पार्टी नफोड्न गरेको आग्रह स्वीकार्दै ढकाल केही समयपछि बैठकबाट बाहिरिएका थिए।
नेपालस्थित फ्रान्सेली दूतावासले आफ्नो सम्पति बेचेर ६३ करोड रुपैयाँ भन्दा बढी फिर्ता लैजाने भएको छ। दूतावासले बिशालनगरस्थित १९ रोपनी क्षेत्रफलमा फैलिएको राजदूत निवास बेचेको हो। अजय सुमार्गी अध्यक्ष रहेको मुक्तिश्री कम्पनी प्रालिले खुला बोलपत्र प्रक्रियाबाट होटेल बनाउन उक्त जग्गा किनेको छ। फ्रान्सले लाजिम्पाटस्थित दूतावास भवन रहेको जग्गा समेत बेच्न परराष्ट्र मन्त्तालयसँग अनुमति मागेको छ। कम्पनीले त्यहाँ सुविधासम्पनन होटल बनाउने जानकारी सरकारलाई गराउँदै एक महिनाअघि जग्गा आफ्नो स्वामित्वमा लिएको हो। नेपालको पुरानो मित्र मुलुक फ्रान्सले चार दशकअघि निकै सस्तो भाउमा जग्गा किनेको थियो। अहिले उक्त जग्गा प्रतिआना २० लाख रुपैयाँभन्दा बढीका दरले बेचेको स्रोतले बतायो। सस्तोमा किनेर धेरै मूल्यमा बेचेर सम्पत्ति लैजानुलाई कूटनीतिक क्षेत्रले राम्रो मानेको छैन् अन्नपूर्ण पोस्ट दैनिकमा समाचार छ ।
सिरियाका नागरिक मोहम्मद जलेब स्विडेनको नक्कली पासपोर्ट लिएर १३ माघमा मलेसियाबाट काठमाडौँ आए। दुई दिन काठमाडौँ बसेर उनी नक्कली पासपोर्टमा टर्की जान लागेका थिए। तर त्रिभुवन अन्तराष्ट्रिय विमानस्थलस्थित अध्यागमनका कर्मचारीले दुर्वपटक उनको नक्कले पासपोर्ट चिन्न सकेनन्। टर्कीको विमानस्थलबाट फर्काइएपछि मात्र अध्यागमनका कर्मचरीको होस खुल्यो–नयाँपत्रिकामा नवराज मैनालीको समाचार छ। गत १४ माघमा झापाको प्रेमप्रसाद सिटौल ाग्रिसको नक्कली भिसा लगाएर उडे। तर, ग्रिसको अध्यागमनले उनको भिसा नक्कली भएको भन्दै फर्काइदियो। सिटौला फर्केपछिमात्रै अध्यागमनका कर्मचारीले उनको भिसा नक्कली भएको चाल पाए। पछिल्ला यी दुई घटनाले प्रस्ट पारेको छ–नेपालका अध्यागमनका कर्मचारी नक्कली पासपोर्ट र भिसासमेत चिन्न सक्दैनन्। नेपालको विमानस्थल अन्तराष्ट्रिय अपराधीहरुको ट्रान्जिट बनेको भन्दै आलोचना भइरकेका बेला अध्यागमनबाट एकपछि अर्को गल्ती दोहोरिइरहेका छन्। अध्यागमनका अधिकारीहरुले भने प्रविधि र तालिमको अभावका कारण गल्ती दोहोरिएको बताउने गरेका छन्।
अर्थमन्त्री शंकरप्रसाद कोइरालाले बजेट वक्तव्यमा परेका राष्ट्रिय प्राथमिकता प्राप्त विद्युत आयोजनाहरुको काम युद्वस्तरमा अघि बढाउन आग्रह गरेका छन्। नेपाल विद्युत प्राधिकरणका उच्च अधिकारीहरुसंग अर्थ मन्त्रालयमा भएको छलफलमा मन्त्री कोइरालाले त्यसको लागि अर्थ मन्त्रालयले तत्काल थप एक अर्ब रुपैयाँ दिने बताए। सरकार आफैंले बनाउन लागेका परियोजना समयमै सम्पन्न गर्न परेका नीतिगत, व्यावहारिक र प्रक्रियागत सुधार समन्वय गरेर अघि बढाउने प्रतिवद्धता व्यक्त गर्दै मन्त्री कोइरालाले त्यसका लागि राष्ट्रिय योजना आयोग, सरोकारवाला मन्त्रालयहरुसँग बसेर समाधान खोज्ने विश्वास दिलाएका थिए। उनले बन र स्थानीय स्तरमा उब्जिएका झिनामसिना समस्याले राष्ट्रिय आयोजनाहरु नै प्रभावित भएको दृष्टान्त दिँदै मुआब्जा बढाएरै भएपनि ट्रान्समिसन विस्तारका कामलाई प्रभावित हुन नदिन सल्लाह दिए। सरकारले लागू गरेका लोडसेडिङ न्यूनिकरण कार्यक्रमलाई प्रभावकारी रुपमा अघि बढाउन आग्रह गर्दै कोइरालाले स्वदेशी विद्युत आयोजना निर्माणका सामग्रीमा एक प्रतिशत मात्र भन्सार शुल्क सीमित गरिने जानकारी दिए। सरकारसँग लिन बाँकी बक्यौता रकम लिन प्रक्रियाअघि बढाउन आग्रह गर्दै उनले उर्जा क्षेत्रका हरेक काममा सरकार बाधक नभएर साधक बन्ने विश्वास व्यक्त गरेका छन्। राष्ट्रिय योजना आयोगका उपाध्यक्ष डा. रविन्द्रमान शाक्यले तत्काल परिणाम आउने खालका कार्यक्रम अघि बढाउन आग्रह गर्नुभयो। उनले त्यसका लागि आइपर्ने समस्या समाधान गर्न वैकल्पिक बाटो उपयोग गरिनुपर्ने आवश्यकता औंल्याएका थिए। अर्थ सचिव शान्तराज सुवेदीले सरकारलाई बुझाउने कर तिर्न नभएर विकास आयोजना सम्पन्न गर्न सरकारले लगानी गर्ने स्पष्ट गरेका थिए। नेपाल विद्युत प्राधिकरणका अध्यक्ष तथा उर्जा सचिव विश्वप्रकाश पण्डितले पैसाको अभाव नहुने हो भने एक वर्षभित्र सरकारले सञ्चालन गरेका कम्तिमा चारवटा आयोजनाहरु सम्पन्न गर्ने प्रतिवद्धता व्यक्त गरेका छन्। सो अवसरमा अर्थ मन्त्रालयका सहसचिवहरु बैकुण्ठ अर्याल, शिशिर ढुंगाना, रामशरण पुडासैनी र मधुकुमार मरासिनीले स्वदेशी तथा विदेशी लगानीमा भइरहेका विद्युत परियोजनाका विषयमा आआफ्नो धारणा राखेका थिए । उनीहरुले समन्वय गरेर परिणामुखी काम गर्न आफूहरु सकारात्मक रहेको बताए। प्राधिकरणका अधिकारीहरुले सरकारले अनुदान दिएका जुट तथा कोल्ड स्टोरेजको वक्यौता सम्बन्धित मन्त्रालयबाट उपलब्ध गराइदिन र मन्त्रालयहरुमा हुने प्रक्रियागत ढिलाई कम गरिदिन आग्रह गरेका थिए।
जापान सरकारको सहयोगमा बनेको नेपालकै पहिलो सूर्यविनायक–तीनकुने ६ लेन सडक निर्माण सम्पन्न भएको तीन वर्ष बितिसक्दा पनि सडक बत्ती राख्ने कार्य भने अलपत्र परेको छ। सडक निर्माणको गुरुयोजनामै प्रत्येक चोकमा ट्राफिक सिग्नल बत्ती र सडकको दायाँबायाँ सडक बत्ती राख्ने उल्लेख भए पनि अझैसम्म सो कार्य सम्पन्न हुन सकेको छैन। सूर्यविनायकदेखि तीनकुनेसम्मको ९.१ किलोमिटर सडकमा एक वर्षअघि नै कोटेश्वर, जडीबुटी, गठ्ठाघर र सल्लाघारीमा मात्र ट्राफिक सिग्नल बत्ती राखिएको छ। यस्तै, कोटेश्वर, जडीबुटी, लोकन्थली, कौशल्टार र गठ्ठाघरसम्म सडक बत्ती राखिए पनि पर्याप्त छैन। त्यहाँ जडान भएका कतिपय सडक बत्तीसमेत बिग्रिएका छन्, कतिपय बत्ती झुन्डिएका छन् तर आयोजनाले मर्मतमा ध्यान पुर्‍याउन सकेको छैन। थिमीबाट सूर्यविनायकसम्म सडकको दायाँबायाँ सडक बत्ती नभएपछि रातिको समयमा हिँड्न पैदल यात्रुलाई ज्यादै कठिन परेको छ। सडकको प्रत्येक चोकमा सडक बत्ती राख्ने भने पनि सम्झौता कार्यान्वयन हुन सकेको छैन। चालु आर्थिक वर्षभित्र नै सडकको सम्पूर्ण कार्य पूरा गर्ने लक्ष्य लिएको काठमाडौँ भक्तपुर सडक विस्तार आयोजनाका इन्जिनियर किरण कार्कीले बताए । आयोजनाले ६ लेन सडकको ३० मिटर दूरीमा बत्ती राख्ने कार्य दु्रतगतिमा अगाडि बढाउने तयारी गरेको दाबी गर्दै उनले प्रस्तावित बजेट उपलब्ध नभएकाले सडकको सबै ठाउँमा बत्ती राख्न नसकेको बताए । “सूर्यविनायकदेखि तीनकुने ९.१ किलोमिटर सडकमा ३० मिटर फरकमा ३०० बत्ती राख्न नौ करोडभन्दा बढी खर्च लाग्छ, यसका लागि प्रस्ताव गरेको लामो समयसम्म पनि बजेट प्राप्त नभएकाले बत्ती राख्ने कार्य सम्पन्न गर्न कठिनाइ परेको हो”— इन्जिनियर कार्कीले भने । सूर्यविनायकदेखि जडीबुटीसम्म ११ वटा आकाशेपुल र दायाँ–बायाँ सर्भिस ट्र्याक निर्माणको कार्य भने जापान सरकारले नेपाल सरकारले गर्ने गरी छुट्याएको भए पनि सरकारले समयमै बजेट उपलब्ध गराउन नसक्दा नेपाल सरकारले गर्नुपर्ने काममा ढिलाइ हुन गएको आयोजनाको भनाइ छ। सडकमा राखेको रेलिङ पनि बिग्रिने एवम् भाँचिने क्रम बढ्दै गएको छ। रेलिङ बिग्रने पहिलो कारण नै सवारी दुर्घटना हो। आयोजनाले दुर्घटनाबाट रेलिङ भाँच्ने सवारी धनीसँग त्यसको क्षतिपूर्ति भराएर मर्मत गर्नुपर्ने भए पनि कडाइका साथ रकम उठाउन नसक्दा सडकको बीचबीचमा भाँचिएका रेलिङ बन्न सकेको छैन। सडकको मुख्य भागको काम सकिएको दुई वर्ष हु“दा पनि सर्भिस ट्र्याक अझै पूरा हुन सकेको छैन। ठेकेदारले समयमा काम नगर्दा ढिलाइ भएको आयोजनाको आरोप छ। जापानी सरकारले बनाएको कालोपत्रसमेत उप्किन थालेको छ। रासस
केही दिनअघिमात्रै ‘भ्यालेन्टाइन डे’ अर्थात प्रणय दिवस मनाइएको छ। प्रेमलाई बुझ्ने हरेकको आ–आफ्नै परिभाषा होला। तैपनि प्रेम अमूर्त हुन्छ। यो कुनै परिधि र आकारमा ढाल्न सकिँदैन। आफ्नो प्रेमलाई ‘उच्च कोटीको’ सावित गर्न केही अतुलनीय प्रयासहरू भएका छन्। यसको उदाहरण भारतको उत्तरप्रदेशमा रहेको आग्रास्थित ताज महल संसारभरमै प्रसिद्ध छ । तर, त्यस्तै कारिगरी, लगाव, मिहिनेत, शीप, शिल्प, भावनात्मक समर्पण र उद्देश्यले निर्मित पाल्पाको तानसेनस्थित रानीमहल भने नेपालकै कुना कन्दरामा परिचित हुन सकेको छैन । डिसेम्बरको अन्त्यतिर नेपालबाट आग्रा पुगेको हामी नेपाली पत्रकारहरूको टोली बाक्लो हुस्सु र कुहिरो चिर्दै विहान नौ बजे ताजमहलमा पाइला राख्न पुगेका थियौँ । संसारकै सातौँ आश्चर्यमा पर्ने ऐतिहासिक स्थल त्यो पनि ‘प्रेमको प्रतिक’ आँखैले देख्न र हातैले छुन पाउनु अवसर नै थियो । त्यो भन्दा अनौठो र ईर्ष्यालाग्दो विषय थियो त्यहाँ उर्लिएको मानव भेल ! हामीलाई मार्ग निर्देश गरिरहेका सनीले भने ‘यहाँ त सँधै यस्तै हो ।’ सनीले यस्तो भनिरहँदा पुलुक्क पाल्पाको रानीमहलको झझल्को आयो । अनि सँगै अनेकथरी प्रश्न मनमा खेलिरहे । विश्व धरोहर भनेर चिनिने ताजमहलको निर्माण मुगल सम्राट शाहजहाँले आफ्नी धर्मपत्नी मुमताज महलको सम्झनामा बनाएका थिए । सन १६१२ मा विवाह गरेकी मुमताजले शाहजहाँसँग जिन्दगीको साथ छोडेर गइन । त्यसैको सम्झनामा शाहजहाँले सन १६३१ मा सुरु गरेर २२ वर्षपछि सन १६५३ मा ताजमहल खडा गरेका थिए । यो कुरा ताजमहल प्रवेश गर्दा मूलद्वारमै ‘सिम्बोलिक’ रूपमा उल्लेख गरिएको छ । शाहजहाँले मुमताजको अवशान पछि दोस्रो विवाह नगर्ने र उनैको यादमा जिन्दगी गुजार्ने प्रण गरे अनुरूप संसारलाई ताजमहलजस्तो अनुपम कृति दिएका थिए । १६ वटा वगैचा मकबरा, मस्जिद सहितको ताजमहल परिसर अत्यत्तै कलात्मक छ । यसलाई मुगल वास्तुकलाको उत्कृष्ट नमूना भन्ने गरिन्छ । यसको वास्तु शैलीमा तुर्क, फारसी र इस्लामीको समिश्रण पाइने गरेको जानकारहरू बताउँछन् । मार्बल डिजाइनका सिद्धहस्त कालीगढ उस्ताद अहमद लाहोरीको नेतृत्वमा तीन देशका कालिगढले २० हजार मजदूरलाई २२ वर्षसम्म ताजमहलको निर्माणमा खटाएका थिए । निर्माणमा प्रयोग गरिएको सामग्री संगमरमर पत्थर राजस्थान, अन्य बहुमूल्य पत्थर तथा रत्न बगदाद, अफगानिस्तान, तिब्बत, इजिप्ट, रूस, ईरान आदि देशबाट ल्याइएको ताजहलको सुरक्षार्थ खटिएका प्रहरी सहायक निरिक्षक एसबी दोहरी जानकारी राख्छन् । यसलाई सन १९८३ मा विश्व धरोहर स्थलका रूपमा घोषणा गरियो । वर्षले कान्छो भए पनि पाल्पाको तानसेनमा रहेको रानीमहल निर्माणको उद्देश्य र तौरतरिका पनि ताजमहल निर्माणको भन्दा इन्ची फरक छैन । विक्रम संवत १९४५ तिर निर्वासित जीवनबाट पाल्पा बस्ने अनुमति पाएका खडक शमशेर पछि पाल्पा गौंडाका तैनाथवाला र पश्चिमतर्फका सैनिक कमाण्डर बने । उनलाई पाल्पा समेत भैरहवा, तौलिहवा, वाग्लुङ र पर्वतसम्मको अख्तियारी दिइयो । त्यही रहेका वेला सम्बत १९४९ मा उनकी रानी तेजकुमारीको पाल्मामै निधन भयो । अत्यन्त प्रिय पत्नीको निधनले मर्माहत भएका खड्ग शमशेरले रानी तेजकुमारीको सम्झनामा पाटी, पौवा धारा र मन्दिर सहितको दरबार निर्माण गर्ने योजना बनाए । जुन बचन उनले रानी जिवितै छँदा दिएका थिए भनिन्छ । जानकारहरूले त आग्राको ताजमहल र रानीमहलको निर्माणको कारण उस्तै हो भन्ने गरेका छन् । खडक शमशेरले यो महल सम्बत १९५० मा सुरु गरेर १९५४ मा निर्माण सम्पन्न गराएको इतिहास छ । तानसेनबाट उत्तरपट्टि काली गण्डकी र बराङ्गदी खोलाको मिलनबिन्दुमा निर्मित रानीमहल प्रेमका दृष्टिले जति प्रसिद्ध छ धार्मिक दृष्टिले पनि उत्तिकै महत्वपूर्ण छ । ताजमहलजस्तै सच्चा प्रेमको प्रतीक ठानिने रानी महल काली गण्डकी नदी तटमा बिशाल चट्टानमाथि पश्चिमी कला शैलीको अद्वितीय मूनाले सिंगारिएर जगधम्म बसेको छ । यसको महत्व राज्यले बुझि नदिनु सम्पदाको उपहास नै भएको स्थानीयहरूको गुनासो निरन्तर सुनिने गर्छ । महलको मूल ढोकाबाट ढुङ्गा र इट्टाबाट बनाइएका सुन्दर खुड्किला तल नदीसम्म जोडिएका छन् । जुन बाटो भएर त्यहाँ पुग्ने पर्यटकले कञ्चन काली गण्डकीको पानीसंग साउती खेल्न सक्छन् । दिल्लीदेखि झण्डै २ सय किलोमिटरको दुरीमा रहेको आग्रा पुग्न आठ लेनको बाटोमा हुइँकिन पाइन्छ । ‘स्ट्रीट फुड’देखि पाँचतारे होटेलसम्मको स्वाद चाख्न पाइने सुविधा उपलब्ध छ । विडम्बना रानीमहल जाँदा नागवेली परेको डरलाग्दो र साँघुरो सडक अनि अव्यवस्थित आवास, भोजन पनि विकर्षणको कारण ठान्नुपर्छ । यति भनिरहँदा पनि हामी प्रणयदिवसको सेरोफेरोमै छौँ । आग्रामा रहेको प्रेमको प्रतिक ताजमहलले विश्वभरको प्रेम र समर्पण पाइरहँदा पाल्पामा रहेको त्यस्तै प्रेमको अर्को भौतिक नमुनाले यति ठूलो उपेक्षा र अनास्था पाउनु स्वभनीय होइन । आउँदा प्रेम दिवसहरूमा मुलुकभरका युवा मनहरू हातमा गुलाव बोकेर रानीमहलको छेउछाउमै प्रेम साँटिरहेका देखिउन, नेपाली पत्रकार टोली कुहिरो छिचोल्दै ताजमहल पुगेझैँ विश्व जगत रानीमहल पुग्ने दिनको कामना गरौँ ।
संविधानसभा निर्वाचनलाई लक्षित गरेर नेकपा एमालेले महिला युथ फोर्स बनाउने तयारी पुरा गरेको छ । युवा संघ नेपाल मातहत रहने गरी फोर्सको स्थायी संरचना निर्माण भएको छ । हरेक मतदान केन्द्रमा महिला युथ फोर्स परिचालन गरिने एमाले नेताहरुले बताएको आजको अन्नपूर्ण पोष्टमा खबर छ । युवा संघका महासचिव राजीव पहारीले अवधारणापत्रलाई अन्तिम रुप दिएका छन् । यसअघि गठित युथ फोर्सको कामकारबाही विवादमा परेपछि त्यसलाई निष्क्रिय बनाइएको थियो । पार्टी नेता र संघका नेता सम्मिलित कार्यदलले यस विषयमा अध्ययन गरी फरक संरचनासहितको युथ फोर्स बनाउन प्रतिवेदन दिएको थियो । केन्द्रमा संघ मातहत रहने गरी अलग्गै विभाग बनाएर युथ फोर्स बनाइएको छ । हाल त्यसका विभागीय प्रमुख चन्द्र तामाङ छन् । त्यसैगरी जिल्लैपिच्छे यसका अलग इन्चार्ज हुनेछन् भने युथ फोर्सं पनि युवा संघको कमिटी मातहत हुनेछ । युवा संघले महिला युथ फोर्स बनाउने निर्णय गरेको संघका सचिव रमेश पौडेलले बताए । उनका अनुसार महिला युथ फोर्सको सञ्जाल पनि देशव्यापी बनाइनेछ । यसले आफ्ना गतिविधि अलग्गै सञ्चालन गर्ने भएको छ ।
नेकपा–माओवादीका अध्यक्ष मोहन वैद्यले २५ बुँदे बाधा अड्काउ आदेश खारेज नगरेसम्म सरकार र चार दलले लचक भएको भन्न्ााको कुनै अर्थ नभएको बताएका छन्। राजधानीमा अनेरास्ववियु (क्रान्तिकारी) द्वारा आइतबार राजधानीमा आयोजित …सार्वजनिक विद्यालयको स्तर उन्नतिका साथै उत्कृष्ट नतिजा हासिल गर्न सफल विद्यार्थीलाई अभिनन्दन' विषयको कार्यक्रममा अध्यक्ष वैद्यले भने, …दलीय सरकार बनाउने र २५ बुँदे बाधा अड्काउ खारेज नगरी अन्य विषयमा मात्र सहमति गरौंँ भन्नु हामीलाई मान्य छैन, लचिलो हुने हो भने ती विषयमा उनीहरु सहमत हुनुपर्छ।' उनले गोलमेच सभा गरी राष्ट्रिय सहमतिको सरकार बनाउने मागको सुनुवाइ नगरी जबर्जस्ती चुनाव गर्न खोजे त्यसको प्रतिकार गरिने बताए। अध्यक्ष वैद्यले निजी विद्यालयलाई साथ लिएर समुदायिक विद्यालयलाई सरकारले उपेक्षा गरेको आरोप लगाउँदै शैक्षिक क्षेत्रमा नयाँ रुपान्तरण तथा सामाजिक, साँस्कृतिक तथा आर्थिक दिशातर्फ उन्मुख हुने शिक्षा नीति अहिलेको आवश्यकता रहेको औँल्याए। काठमाडौँका जिल्ला शिक्षा अधिकारी वैकुण्ठ अर्यालले सामुदायिक विद्यालयमा विद्यार्थी सङ्ख्या घट्दै जानु र संस्थागत विद्यालयमा बढ्दै जानु तथा राजनीतिक दलका भ्रातृ संस्थाको बन्दहडताल, अन्दोलन र हस्तक्षेप, विद्यालयको नियमित अनुगमन नहुनु जस्ता कारणले प्रवेशिका परीक्षाको नतिजामा असर परेको छ भने। उनले स्वावलम्बी, राष्ट्र र राष्ट्रियताप्रति बफादार तथा कला, भाषा, साहित्य, संस्कृतिको आत्मसात् गर्ने जनशक्ति उत्पादन गर्ने शिक्षा नीतिको अहिलेको आवश्यकता रहेको बताए। पद्मोदय उच्चमावि ललितपुरका प्रधानाध्यापक विजयलक्ष्मी श्रेष्ठले अभिभावक, विद्यार्थी र शिक्षकबीच त्रिकोणात्मक सम्बन्ध राम्रो भए नतिजा पनि उत्कृष्ट आउने विचार व्यक्त गरे। त्रिपद्म उच्चमावि ललितपुरका प्रधानाध्याप टीकाराम तिमल्सिनाले दरबन्दीअनुसार विषयगत शिक्षक नियुक्ति नहुँदा प्रवेशिका परीक्षाको नतिजा खस्किँदै गएको बताए। सिरुटार मावि भक्तपुरका प्रअ नारायणप्रसाद पोखरेलले निष्पक्ष रुपमा शिक्षक छनोट गरी विद्यालयमा शैक्षिक पूर्वाधार पनि विकास गर्नुपर्ने बताए। ज्ञानोदय माविका प्राचार्य धनञ्जय शर्माले शिक्षक विद्यालयमा नियमित उपस्थित नहुनाले शैक्षिक गुणस्तर कम भएको औँल्याए। अखिल (क्रान्तिकारी)का अध्यक्ष शरद रसाइलीले प्राविधिक तथा व्यावसायिक शिक्षा कक्षा ८देखि नै लागू गर्नुपर्नेमा जोड दिए। प्रअ र विद्यालय व्यवस्थापन समितिबीच हुने रकमको चलखेल, शैक्षिक पूर्वाधारलगायत समस्या तत्काल हल गर्न आफ्नो सङ्गठन क्रियाशील रहने अध्यक्ष रसाइलीको भनाइ थियो। अखिल नेपाल शिक्षक सङ्गठनका अध्यक्ष गुणराज लोहनीले …पिसिएफ' तथा राहत र अस्थायी शिक्षकको समाधान गर्दै देशमा एकै प्रकारको शिक्षा प्रदान गर्न सकेमा शिक्षाको गुणस्तर उकासिने विचार व्यक्त गरे। सो अवसरमा काठमाडाँै उपत्यकाका ७४ सरकारी विद्यालयबाट ८० प्रतिशत अङ्क प्राप्त गर्ने विद्यार्थी तथा विद्यालयका प्रतिनिधिलाई सम्मान गरिएको थियो। रासस
संविधानसभा कार्यव्यवस्था परामर्श समितिको बैठकले आगामी बैशाख १ गतेदेखि सबै सभासदहरुका लागि एउटै पोसाक लगाउनु पर्ने व्यवस्था गरेको छ। बिहिबार बसेको समितिको बैठकले सबै महिला र पुरुषहरुले अनिवार्य रुपमा खैरो रंगको कोट, जुहारीकोट वा इस्टकोट लगाउनुका साथै सचिवालयले उपलब्ध गराएको सभासदको लोगो छातिको देब्रे साइडमा लगाउनुपर्ने निर्णय गरेको छ। संविधानसभाले हालै पारित गरेको संविधानसभा तथा व्यवस्थापिका संसद नियमावलीमा सभासदको लोगो लगाउने विषयमा एकरुपता ल्याउने निर्णयका साथ व्यवस्था गरेको छ। तर पोसाककाबारेमा नियमावलीले कुनै कुरा उल्लेख नगरेको भएपनि बिहिबारको कार्यव्यवस्था समितिको बैठकमा सभामुखले पोसाकमा पनि एकरुपता ल्याउन त्यस्तो प्रस्ताव गरेका हुन। यस अघि सभासदहरुले गाढानिलो वा कालो रंगको कोट लगाएर संसदमा उपस्थित हुँदा त्यसको रंग सरकारी कर्मचारी वा सचिवालयका मर्यादा पालकको जस्तो देखिन गएपछि सभासदहरुलाई खैरो रंगको कोट, जुहारीकोट लगाउनु पर्ने निर्णय भएको हो। त्यसैगरी आजको बैठकले पेट्रोलिय पदार्थ लगायतका दैनिक उपभोग्य बस्तुहरुको मूल्यबृद्धिको विषयमा अध्ययन गरी प्रतिबेदन पेश ११ सदस्यीय संसदीय समिति गठन गरेको छ। सरकारले गरेको पेट्रोलिय पदार्थको मूल्यबृद्धिको सदन र सडकमा चर्को विरोध भएपछि सरकारले केहि दिन अघि यसबारेमा अध्ययन गरी सरकारलाई इन्धन आपूर्तिमा राय सुझाव दिन संसदीय समिति गठन गर्ने प्रतिबद्धता व्यक्त गरेको थियो। सभामुखले शुक्रबार संसदको बैठकमा समितिका सदस्यहरुको नाम पढेर सुनाएपछि उक्त समितिले एक महिनाभित्र आफ्नो कार्य सम्पन्न गरी प्रतिबेदन सदनमा पेश गर्नु पर्ने छ। समितिका सदस्यहरुमा भरत शाह, उषा गुरुङ, कञ्चन बादे, रबिन्द्र अधिकारी, रन्जु झा, मुस्ताक आलम, राजेन्द्र पाण्डे, अतहर कमाल मुसलमान सहित तीन एमाओवादी सदस्यहरु रहने छन्। त्यसैगरी संसदभित्रको चमेनागृह व्यवस्थापन गर्न चमेनागृह व्यवस्थापन तथा सुधार समिति गठन भएको छ। उक्त समितिले संसदभित्र सञ्चालन हुने चमेनागृह व्यवस्थापनमा आवश्यक निर्णय गर्न सक्ने छ। समितिका सदस्यहरुलमा इश्वरी न्यौपाने, गणेशमान पुन, शेरधन राई, कल्पना चौधरी, छाया शर्मा पन्त, मिलन कुमारी राजवंशी र सिता लुइटेल रहेका छन।
सरकारले आधारभूत स्वास्थ्य सेवा सहज बनाउन नागरिक स्वास्थ्य बिमा कार्यक्रम ल्याउने तयारी गरेको छ। पाँच वर्षभित्र देशभरका सबै नागरिकले वर्षको ५० हजार रुपैयाँसम्म उपचार खर्च पाउने गरी लागू गरिने यो कार्यक्रम यसै वर्ष तीन जिल्लामा नमुनाका रुपमा सुरु गरिनेछ। यसका लागि स्वास्थ्य तथा जनसंख्या मन्त्रालयले राष्ट्रिय स्वास्थ्य बिमा निर्देशिका तयार पारिसकेको खबर आजको नागरिकमा छापिएको छ। स्वास्थ्य मन्त्रालयका सहसचिव केदारबहादुर अधिकारीले सबै वर्गका नागरिकलाई आधारभूतदेखि जटिल स्वास्थ्य सेवासम्म सहज उपलब्ध गराउन यो निर्देशिका ल्याउन लागेको जानकारी दिए। ‘यसमा अर्थ मन्त्रालय र राष्ट्रिय योजना आयोगको सहमति लिइसकेका छौं,' उनले भने, ‘अर्काे साता मन्त्रिपरिषद पठाउँदैछौं।' मन्त्रिपरिषदले स्वीकृत गरेपछि स्वास्थ्य बिमा कार्यक्रम लागू हुनेछ। देशव्यापी रूपमा प्रत्येक नागरिकलाई समेट्ने गरी पहिलोचोटि यस्तो कार्यक्रम सञ्चालन हुन लागेको हो। पहिलो चरणमा बाग्लुङ, इलाम र कैलालीमा यो कार्यक्रम लागू गरिनेछ। स्थानीय तहमा यसको कार्यान्वयन निकाय जिल्ला जनस्वास्थ्य कार्यालय रहनेछ। ‘यो वर्षभित्रै तीन जिल्लाबाट स्वास्थ्य बिमा कार्यक्रम सुरु गरिसक्छौं,' अधिकारीले भने, ‘त्यो कति प्रभावकारी हुन्छ हेरेर पाँच वर्षभित्र देशका सबै जिल्लामा सञ्चालन गर्ने योजना छ।' यो वर्ष सुरुआती काम गर्न सरकारले ४५ करोड रुपैयाँ बजेट छुट्ट्याइसकेको छ। आवश्यक थप रकम अर्को बजेटमा व्यवस्था गरिने मन्त्रालयले जनाएको छ। स्वास्थ्य बिमाका लागि तोकिएको प्रिमियम रकमको आधा हिस्सा सर्वसाधारणले बेहोर्नुपर्नेछ भने आधा सरकारले। प्रिमियम रकम भने तय हुन बाँकी रहेको अधिकारीले बताए। प्रिमियम तिर्नै नसक्ने अति गरिबका हकमा छुट्टै कार्यक्रम प्रस्ताव गरिएको छ। उनीहरूले स्थानीय प्रशासनको सिफारिसका आधारमा विशेष प्रक्रिया पूरा गरेर प्रिमियम छुट सुविधा पाउनेछन्। यो बिमा कार्यक्रम व्यक्तिगत हिसाबले भन्दा पारिवारिक हिसाबले कार्यान्वयन गरिने निर्देशिकामा व्यवस्था छ। बिमा गरिसकेपछि पाँच सदस्य भएको एक परिवारले बढीमा वार्षिक ५० हजार रुपैयाँसम्म स्वास्थ्य उपचार सुविधा पाउनेछन्। गम्भीर प्रकृतिका रोग भए केही रकम थप्न सकिने निर्देशिकामा छ। यसमा प्राथमिक, आकस्मिक र जटिल गरी तीन प्रकारका उपचार सेवा पर्नेछन्। यसका लागि जिल्लाका सरकारी अस्पतालबाटै सेवा लिएको हुनुपर्नेछ। प्राथमिक स्वास्थ्य उपचारका लागि भने नजिकको स्वास्थ्य चौकीबाट पनि सेवा लिन सकिनेछ।
शिक्षक सेवा आयोगले सञ्चालन गरेको परीक्षामा अनियमितता गर्ने ४ सय ८० परीक्षार्ठ्ठीको परीक्षा रद्द भएको छ। उत्तरपुस्तिकामा नगद राखेर आर्थिक प्रलोभन देखाउँदै नोट नै नथ्थी गरेर राख्ने ४ जना,चिठ्ठी सहित आर्थिक प्रलोभन देखाउने करिब ४ दर्जन, नागरिकताको प्रमाणपत्रसहित अनुरोधपत्र राख्ने १ जना, मुक्त कमैयाको परिचयपत्र प्रतिलिपी राख्ने एक जनाको परीक्षा रद्द भएको छ। आफ्नो नाम र मोबाइल नम्बर राख्नेको संख्या करिब ३ सय रहेको छ। यस्तो अमर्यादीत कार्य गर्ने करिब डेढ सय जनाको परीक्षा रद्द गरेको भन्ने व्यवहोरामा सार्वजनिक सूचना जारी गरिएको छ। परीक्षकलाई अवाञ्छित प्रभाव पार्ने चिठी लेख्ने, उत्तर पुस्तिकाको भित्री पृष्ठमा नाम र रोल नम्बर लेख्ने, आफूलाई चिनाउने चिह्न र संकेतहरु उल्लेख गर्नेलगायतका दर्जनौं गल्ती परीक्षा रद्द गरिएको आयोगका प्रवक्ता खगेन्द्र नेपालले जानकारी दिए। आयोगको यही ४ गतेको निर्णयअनुसार ४ सय ८० जनाको परीक्षा रद्द गरेको जनाउँदै ती मध्ये अधिकांश तराईका परीक्षार्थी रहेको आयोगका अध्यक्ष उदयराज सोतीले बताए।
बिहीबारदेखिको अविरल वर्षासँगै सदरमुकाम राजविराजसहित जिल्लाका आधा दर्जन गाविस डुबानमा परेका छन्। दुई दिनदेखि जारी वर्षाका कारण राजविराज नगरपालिकाका वडा नं ५, ६ र ७ मा पानी पसेको छ । राजविराजस्थित अदालत रोड, वैष्णुदेवी रोड र गजेन्द्र चोकमा पानी जमेका कारण सर्वसाधारणलाई आवतजावत गर्न समस्या भइरहेको तथा जिल्ला भूसंरक्षण कार्यालय, जिविस, जिल्ला प्रशासन कार्यालय र भूमिसुधार कार्यालयमा पानी जमेपछि सो कार्यालयका कामकाज प्रभावित भएको छ। पानी पसेकाले कार्यालय परिसरमा सेवाग्राहीलाई कामकाज गराउन समस्या हुनाका साथै सरकारी कार्यालयमा सेवाग्राहीको चाप घटेको छ। नगरपालिका कार्यालयले राजविराजस्थित राजदेव चोकमा नाला बनाएपनि सही तरिकाले निर्माण नहँदा सडकमै पानी जम्ने गरेको स्थानीयवासीले बताएका छन्। यस्तै पानीको निकास नहँदा नगरपालिका–६ स्थित मुसहरबस्ती प्रदूषित बनेको छ। त्यस्तै खाँडो नदीको पानी गाउँमा पसेपछि तिलाठी गाविस पुनः डुबानमा परेको छ। 'एक त खोलाको पानी गाउँमा पस्यो, अर्कातिर वर्षाको पानीको निकास नहुँदा पूरा गाउँ नै डुबानमा परेको छ' तिलाठीका स्थानीयवासी निरज झाले भने, 'दुई दिनदेखिको वर्षाका कारण वडा नं १, २ र ३ का करिब दुई सय घर पूर्ण रुपमा डुबानमा परेका छन्।' बस्तीभरि नै पानी पसेपछि सर्वसाधारणलाई खाना पकाउन र घरमा बस्न समस्या भएको झाको भनाइ छ। यस्तै अविरल वर्षाका कारण तिलाठी नजिकै रहेका रम्पुरा मल्हनियाँ, सकरपुरा र बेल्ही भन्सारसमेत जलमग्न बनेको प्रहरीले जनाएको छ। भारतीय सिमाबर्ती बेल्ही भन्सार जलमग्न भएपछि राजविराज–कुनौली सडकमा यातायात आवागमनमा समस्या भएको स्थानीयवासीले बताएका छन्। करिब दुईसाताअघि भएको वर्षामा पनि सो क्षेत्र डुबानमा परेको थियो। रासस
अमेरिकामा स्थायी बसोबास गर्न चिठ्ठा मार्फत पाइने डाइभर्सिटी भिसा (डिभी) पर्यो भनेर खुशीमा मात्र समय नफालौं। पर्याप्त तयारी नगरी आउँदा अमेरिकामा बसाइ कठिन हुन्छ। डिभी अमेरिकी सरकारले चिठ्ठा मार्फत दिने स्थायी बसोबास अनुमति मात्र हो। डिभी परेको छ भने तोकिएको प्रक्रिया पूरा गर्र्नेले करिब एक वर्षभित्र अमेरिकामा स्थायी बसाइ र ग्रिनकार्ड पाउँछन्। पाँच वर्षपछि अमेरिकी नागरिक बन्न दरखास्त दिन सकिन्छ। यो प्रक्रियाबाट आउने प्रायः नेपालीको प्रतिक्रिया हुन्छ, सोचेजस्तो रहेनछ, के गर्नु के गर्नु? अमेरिका पुगेपछि सबै आफैं ठिक हुन्छ, सजिलै काम पाइन्छ पैसा आउँछ भन्ने सोच पालेर यहाँ आउँदा यसअनुसार नहुँदा निराश हुने बढी भेटिन्छन्। विशेष गरी नेपालमा जागिर गर्ने वा कम मेहनत गर्नेहरु सुरुमा बढी आत्तिएको पाइन्छ। अमेरिका बस्ने आफन्त वा चिनजानकाबाट धेरै सहयोगको आशा पनि नगर्दा हुन्छ। अमेरिका ज्यादै धेरै अवसर भएको देश हो। तर, यो अवसर छोप्न कडा प्रतिस्पर्धा गर्नुपर्छ। नेपालमा गरेभन्दा बढी प्रतिष्पर्धा चाहिन्छ। कुनै विषय वा क्षेत्रमा दक्षता वा सीप भएकालाई अमेरिका सजिलो हुन्छ। होइन भने सामान्य काममा थोरै आम्दानीमा अल्झिनु पर्छ। सामान्य काम गरेर बढी आम्दानी गर्न बढी समय मेहनत गर्नुपर्छ। अंग्रेजी भाषा पनि कमजोर छ। कुनै विषयगत दक्षता पनि छैन भने सजिलै भनेजस्तो काम पाइँदैन। अमेरिकीहरुको जीवनस्तर निकै माथि छ। नेपालीको प्रतिव्यक्ति आम्दानी हालसम्म पनि वार्षिक एक हजार अमेरिकी डलरभन्दा कम छ। अमेरिकीको प्रतिव्यक्ति आम्दानी ४० हजार डलर हाराहारीमा छ। यसको सिधा अर्थ १ हजार र ४० हजार हुने बजारमा किन्न गएजस्तै हो। एक हजार हुनेले सस्तो र थोरै किन्छ। यसले पनि अमेरिका र नेपालको जीवनस्तरको फरक अनुमान गर्न सकिन्छ। यहाँ मोटर, वातानुकुलित घर, २४ घण्टा तातो चिसो पानी, पर्याप्त खाना न्यूनतम आवश्कता हुन्। संसारका राम्रा सामान र नयाँ वस्तु सबै पहिले यही बजारमा आउँछन्। तर, यसअनुसार सुविधा उपयोग गर्ने खर्च जुटाउन आम्दानी पनि बढी नै चाहिन्छ। काम छैन भने आम्दानी ठप्प हुन्छ। त्यसैले यहाँ चाहिने आवश्यकता जुटाउन अनुशासित भई मेसिनजस्तो काममा लागि रहनु पर्छ। आम्दानी छैन भने फोन पनि हुँदैन। यहाँ एकपटक लेनदेन व्यवहार क्रेडिट बिग्रियो भने जीवन निकै कठिन हुन्छ। फोन, अपार्टमेन्ट लिनदेखि कार किन्नसम्म कठिन हुन्छ। सुविधा जुटाउन आम्दानी गर्नुपर्ने भएकाले यहाँ सधैँ व्यस्त बनाउँछ। नराम्रो पक्ष भनेको एकआपस बीच सामाजिक सहयोग सम्बन्ध भने यहाँ कमजोर छ। काम बढी फुर्सद कम भएकाले पनि कतिपय सम्बन्ध बचाईराख्न सहज हुँदैन। सम्बन्धभन्दा नियम कानुन आफ्नो बनाउनुपर्ने हुन्छ। अमेरिकामा नेपालीले दक्षदेखि सामान्य काम गरिरहेका छन्। तर, ठूलो संख्यामा नेपाली सामान्य काममै अल्झिएका छन्। सामान्य काम भनेको प्रति घण्टा ८ देखि १२ अमेरिकी डलरसम्मको काम हो। सातामा ४० घण्टा कामलाई फुलटाइम मानिन्छ। यस अनुसार औसतमा घण्टाको १० डलरको काम छ भने महिनामा १६०० डलर हुन्छ। यसमा कर कट्टी गर्दा झण्डै १४०० हातमा पर्छ। यो कमाइले अमेरिकामा बस्न र खान ठीक्क हुन्छ। पैसा बचाउन ओभरटाइम वा थप काम गर्नुपर्ने हुन्छ। उपभोग्य सामाग्री बेच्ने पसल, ब्युटी पार्लर, ग्यास स्टेसन (पेट्रोलपम्प), रेस्टुरेन्टमा सामान्य काम गर्ने थुप्रै नेपाली भेटिन्छन्। सुरुसुरुमा भारतीय व्यवसायी नेपालीका सबैभन्दा बढी रोजगारदाता हुन्। न्यूयोर्क, सानफ्रान्सिस्को लगायतका सहरमा ट्याक्सी चलाउने नेपालीको संख्या पनि सय भन्दा बढी छ। ट्याक्सी चलाउँदा आम्दानी सामान्यभन्दा निकै बढी हुन्छ। सुरुमा पाएको काम गर्ने केही पैसा वचत गरी सानो व्यवसाय सुरु गर्ने नेपालीले राम्रो प्रगति गरेका छन्। विभिन्न राज्यहरुमा व्यवसायमा जम्दै गरेका नेपाली पनि भेटिन्छन्। अमेरिकामा राम्रो काम पाउने प्राविधिक ज्ञान भएका डाक्टर, इन्जिनियर, नर्सहरुलाई भने सजिलो छ। विषयगत दक्षता भएकाले पनि योग्यताअनुसार काम पाउन ९ महिनासम्म पर्खनुपर्छ। अन्य विषयमा नेपाली विश्वविद्यालयको डिग्री छ भने पनि योग्यता अनुसारको काम पाउन कठिन हुन्छ। समय लाग्छ। यस्तो डिग्री भएर पनि सामान्य काममा धेरै नेपाली अल्झिएका छन्। अमेरिकामा काम पाउने मुख्य आधार भनेको चिनजान नै हो। विभिन्न सर्वेक्षणले पनि ६० प्रतिशत भन्दा बढी रोजगार सिफारिसका आधारमा भर्ने गरिएको देखाएका छन्। सानो पदमा छिर्ने र विस्तारै आफ्नो क्षमता र योग्यताले माथि पुग्न सकिन्छ। सम्पर्क विस्तार हुँदै गएपछि राम्रो र बढी सुविधा पाइने काम पनि पाइन्छ। अमेरिकी विश्वविद्यालयतवाट डिग्री, व्यवसायिक तालिम लिनु वा आफैँ व्यापार व्यवसाय गर्ने हो भने यहाँ बढी आम्दानी गर्न सकिन्छ। डिभी परेर परिवारसहित आउनेले यहाँ बस्नका लागि केही खर्च जोहो गरेर आउनु उपयुक्त हुन्छ। सामान्यदेखि योग्यताअनुसारको काम पाउन २ तीन महिना वा बढी समय लाग्न सक्छ। त्यसबेलासम्म खान बस्न खर्च समस्या नहोस्, त्यसअनुसारको खर्च जोहो गर्दा अरुमा भर पर्नु पर्दैन। अमेरिकामा परिवारसहित आउँदा एकजनाले मात्र कमाएर खर्च जुटाउन कठिन हुन्छ। दुई जना कमाउने सदस्य छन् भने एक जनाको आम्दनीले घरखर्च गरी बाँकी वचत गर्न सकिन्छ। स्कुल पढ्ने वा साना केटाकेटी छन् भने उनीहरुका लागि थप खर्चको चिन्ता गर्नु पर्दैन। बालबालिकाका लागि यहाँँ धेरै सुविधाहरु छन्। यहाँ सरकारी स्कुल पठाउँदा शुल्क तिर्नु पर्दैन। तर जहाँ बसेको छ, त्यही ठाउँकै सामुदायिक स्कुलमा पठाउनुपर्ने हुन्छ। त्यसैले स्कुल राम्रो भएको स्थान हेरेर बसे पुग्छ। यस्तै न्यून आम्दानी हुनेका लागि बालबालिका लागि स्वास्थ्य पनि निशुल्क हुन्छ। बालबालिकाका लागि आफ्नो संस्कार कसरी दिने, यसमा भने सचेत हुनु पर्छ। स्कुल पठाएपछि नेपाली भाषाभन्दा अंग्रेजी बोल्ने हुन्छन्, यहीको संस्कारमा रमाउँछन्। अभिभावकलाई उचित नलाग्न सक्छ। बसाइसराइ सजिलो हुदैंन। त्यो पनि भाषा, संस्कृति छुट्टै भएको सात समुन्द्रपारिको देशमा बस्नु कम चुनौतीपुर्ण हँुदैन। प्रत्येक पाइलामा सिक्नु पर्ने चुनौती हुन्छ। त्यसैले प्राय बसाइसराइ गर्नेहरु भन्छन्, कयौं रातहरु रोएर बिताएँ। युएसए भनेको यु स्टार्ट अगेन अर्थात फेरि नयाँ शुरुआत भन्ने साँच्चै रहेछ भनेर स्विकार्ने धेरै छन्। अमेरिकामा स्थायी बसोवास नयाँ जीवन सुरुआत जस्तै हो। पहिलो समस्या भाषा हो। अंग्रेजी भाषामा दख्खल छैन भने पहिलो समस्या यही हुन्छ। भाषा पहिलो आवश्यकता हो। अंग्रजी बोल्न र बुझ्न कठिन भए काम पाउन पनि गाह्रो हुन्छ। यस्तो अवस्थामा अंग्रेजी भाषा सिक्नु राम्रो हुन्छ। भाषा जति बोल्दै गयो, उत्ति नै सिक्न सकिन्छ। भनिन्छ, कुनै भाषा सिक्नु छ भने बालक जस्तो बन। अर्थात बालकले जस्तो नलजाई सिक्दै जाँदा भाषा आउँछ। केही समय भाषा सिक्न जाँदा फाइदा नै हुन्छ। भाषापछि अर्को समस्या ड्राइभिङ हो। न्यूयोर्क सानफ्रान्सिस्कोजस्ता ठूला सहरबाहेक अन्य स्थानमा सार्वजनिक यातायात सुविधा पातलो छ। अमेरिकाले व्यक्तिगत सवारी साधनलाई बढावा नदिन सार्वजनिक यातायात प्रभावकारी बनाएको हो। मोटर न्यूनतम आवश्यकतामा जस्तै हो। यहाँ ड्राइभर राख्ने कल्पना पनि गर्न सकिदैंन। यो निकै महंगो पर्छ। सहरमा अपार्टमेन्ट लिएर बस्दा महँगो पर्ने, टाढा जाँदा सार्वजनिक यातायात पातलो हुँदा अप्ठ्यारो पर्छ। त्यसैले ड्राइभिङमा दक्षता अर्को चाहिने आवश्यकता हो। मोटर चलाउन जानेको छ भने सक्रियता बढ्छ राम्रो र बढी पैसा पाइने काम गर्न टाढा पनि जान सकिन्छ। कुनै विषयमा सीप हुनु अर्को सकारात्मक पक्ष हो। राम्रो कुक, ब्युटीपार्लर सेवामा दक्ष लगायतका क्षेत्रमा सीप छ भने पनि बढी सुविधा पाइने काम पाइन्छ। चाख भएको विषयमा सिप सिकेर आउँदा राम्रो हुुन्छ। अमेरिका आएपछि कहाँ बस्ने यसका लागि राम्रोसँँग विचार गर्नुपर्छ। आफन्त र नेपाली समाजको सल्लाह लिँदा राम्रो हुन्छ। परिवारसहित आउने हो भने अपार्टमेन्ट सस्तो पाइने ठाउँ उपयुक्त हुन्छ। न्युयोर्क सानफ्रान्सिस्कोजस्ता सहरमा अपार्टमेन्ट महँगो पर्छ। स्कुल जाने बालबच्चा पनि सँगै छन् भने उपयुक्त स्कुल भएको ठाउँ हेर्नुपर्ने हुन्छ। ठूला सहरभन्दा बाहिर बस्दाको बेफाइदा निजी सवारी साधन आवश्यकता पर्छ। विदेशमा स्थायी रुपमा बस्दा केही समयसम्म मनमा थुप्रै विरोधाभास चलिरहन्छ। आफ्नो गाउँ ठाउँको साथी नातासम्बन्धको सम्झनाले सताइरहन्छ। नेपालमा दसैँतिहार जस्ता चाडको रमझम हुँदा यहाँ काममा जानुपर्ने बाध्यताले सताउँछ। नेपालको समयमा दसैँटिका लगाउने कि अमेरिकाको, यस्ता थुप्रै प्रश्नमा केही वर्षसम्म मनमा खेलिरहन्छन्। नेपालमा आफ्ना निकट परिवारमा जन्म, मृत्यु, विवाहलगायतका खबर सुनेर चित्त बुझाउनुपर्ने हुन्छ। कहिलेकाहिँ रातविरातमा आउने फोनको घण्टीले के नराम्रो समाचार सुन्नु पर्ला भनेर तर्साउँछन्। नेपालमा सरकारी जागिर छ वा राम्रो काम पाइरहेको छ भने त्यो छाडेर आउनुपर्ने हुन्छ। ग्रिनकार्ड लिने सरकारी कर्मचारीले राजिनामा दिनुपर्ने नियम मन्त्रिपरिषद्ले पारित गरेको छ। डिभी परेर आएपछि लामो समय नेपाल बस्न सकिदैंन। काममा विदा नमिल्ने, विभिन्न बिल तिर्नुपर्ने दायित्वजस्ता कारणले पनि लामो समय नेपाल बिताउन सकिदैंन। जीवन चलाउन काम मुख्य हुने भएकाले घुम्ने रमाइलो गर्ने निश्चित समय छुट्याउनुपर्ने हुन्छ।
डा.गोविन्द केसीको जीवन रक्षाका लागि डिनमा प्रकाश सायमीको पुनर्नियुक्ति वा वरिष्ट डाक्टरको चयनलगायत माग पुरा गर्न सरकारी टोलीको छलफल स्वास्थ्य मन्त्रालयमा सुरु भएको छ। टोलीका संयोजक बाँस्कोटाले हिजो राती साढे ११ बजे सरकारले सबै माग पुरा गर्ने प्रतिवद्दता जनाएपछि केसी अनसन तोड्न सहमत भएका थिए। उनले आफ्ना माग सम्बोधनबारे सरकारी निर्णय टिचिङ प्रांगणमासार्वजनिक गरेपछि मात्र अनसन तोड्ने बताएकाले स्वास्थ्य मन्त्रालयमा उक्त बैठक बसीरहेको हो। 'हामी केसीको बिग्रदो स्वास्थ्यस्थितिलाई हेरेर जे गर्न सकिन्छ निर्णय लिन्छौ' बास्कोटाले भने,'बैठकपछि मात्र डिन नियुक्ति लगायतका विषयमा भन्न सकिन्छ।' हिजो राती १२ बजे बाँस्कोटाले त्रिविका रेक्टर गुणनिधि न्यौपानेसँग यस विषयमा छलफल गरेको स्रोतले जानकारी दिएको छ। केसीले बिहान साढे ८ बजे अनसन तोड्ने भनेर टिचिङमा डाक्टर विद्यार्थी कर्मचारीलगायत आम सर्वसाधारणको घुँइचो लागेको छ। मन्त्रिपरिषदको अर्को स्रोतले दिएको जानकारी अनुसार त्रिविका उपकुलपति हीराबहादुर महर्जन, रेक्टर न्यौपाने लगायतले डिनको नियुक्तिमा अत्तो थापेका छन्। उनीहरुले सरकारको निर्देशनले मात्र डिनको नियुक्ति हुन सक्दैन, त्रिवि कार्यकारी परिषदले निर्णय लिनुपर्छ भनेका छन्। बिहीबार मन्त्रिपरिषदका अध्यक्ष खिलराज रेग्मीको कार्यकक्षमा भएको छलफलमा त्रिवि पदाधिकारीले डिन नियुक्तिमा आनाकानी गरेका थिए। 'अधिकारी दम्पतिको माग जेन्युन पनि छ उनीहरुको अनसन ९० दिन भइसक्यो तर पनि सरकारले सम्बोधन गर्नुपरेको छैन', न्यौपानेले तर्क गरेका थिए,' गोविन्द केसीको अनसन त भर्खर १३ दिन भयो नि।' उनको यस्तो निर्मम अभिव्यक्ति प्रति पनि मन्त्रिपरिषदका अध्यक्ष खिलराज रेग्मी, शिक्षा मन्त्री माधव पौडेल, कानुन मन्त्री हरी न्यौपानेहरु मौन रहे। त्यसपछि झन उग्र हुँदै न्यौपानेले आरोप लगाए, 'नयाँ मेडिकल कलेज आएपछि स्वास्थ्य अध्यन र सेवाको मूल्य घट्छ भनेर माफियाले यो आन्दोलन चलाएका हुन्। यहाँ डाक्टर भन्दा पनि गुण्डाहरु परिचालित छन्।' न्यौपानेले यस्तो अभिब्यक्ति दिँदा महर्जन भने मौन रहेका थिए। सोही बैठकमा उपस्थित मुख्य सचिव लीलामणि पौडेल अघि सरेर त्यसको प्रतिवाद गरे। न्यौपानेलाई उनले भने,'गोविन्द केसी सार्वजनिक हितका लागि आफ्नो प्राण त्याग्न तत्पर भएर लाग्नुभएको छ। यस्तो जथाभाबी आरोप नलगाउनुहोस्।' उनले न्यौपानेलाई जवाफ दिँदै भने,' मेडिकल कलेजहरुमा माफियाकरण छ भने तपाईँहरु नै त्यसको मतियार हो नत्र किन त्यस्तो हुन दिनुभयो र तपाईहरुले के के प्रतिवाद गर्नुभयो?' मन्त्रिपरिषदका अध्यक्षसहितले अनुरोध गरिरहदा पनि डिन नियुक्तिबारे त्रिवि पदाधिकारीले जवाफ नदिएपछि बैठक टुङ्गिएको थियो। सरकारले केसीको माग र आन्दोलनको भावना अनुसार डाक्टर प्रकाश सायमीकै पुनर्नियुक्ति गर्ने सम्भावना भने कम छ। उसले बिचको बाटो निकाल्ने सम्भावना छ। 'बरिष्टताका आधारमा डाक्टर राकेश श्रीवास्तव बलिया उम्मेदवार देखिएका छन्' स्रोतले जानकारी दियो। हिजो राती १२ बजेसम्म सक्रिय रहेर मन्त्रिपरिषद् कार्यालयका सचिव कृष्णहरि बास्कोटाको टोली शुक्रबार माग पुरा गराएर बिहान साढे ८ मा अनसन तोडिने भनिएकोमा त्रिवि पदाधिकारीले अत्तो थापेपछि रोकिएको हो।
कांग्रेसका बहुमत केन्द्रीय सदस्यहरूले पार्टी र नेतालाई आर्थिक सहयोग गरेकै आधारमा मात्र उद्योगी-व्यवासायीलाई सभासद नबनाउन नेतृत्वलाई दबाब दिएका छन् । कांग्रेस केन्द्रीय कार्यसमितिको जारी बैठकमा उनीहरूले निर्वाचनमा आफ्नै पार्टीका उम्मेदवारविरुद्ध लाग्ने र असहयोग गर्नेलाई पनि सभासद नबनाउन नेतृत्वलाई सचेत गराएको खबर आजको कान्तिपुरमा कुलचन्द्र न्यौपानेले लेखेका छन्। पार्टीको नेतृत्व तहले समानुपातिक सूचीमा रहेकामध्ये केही उद्योगी-व्यवसायीलाई आर्थिक सहयोगकै आधारमा मात्र ल्याउन खोजिएकामा उनीहरुले कडा आलोचना गरेका थिए । स्रोतका अनुसार समानुपातिक सभासद् छनोटका लागि संसदीय समितिमा भएको छलफलमा चुनावका लागि पार्टीलाई सहयोग गर्ने पाँच जना उद्योगी व्यवसायीलाई ल्याउनेबारे छलफल भएको थियो । बैठकमा बोल्ने अधिकांश सदस्यले उद्योगी व्यापारीलाई आर्थिक सहयोगको आधारमा सभासद् ल्याए त्यसले पार्टीको संगठनसमेत कमजोर बनाउने भन्दै विरोध गरेका हुन् । कांग्रेसले निर्वाचन आयोगमा बुझाएको समानुपातिक सूचीमा ठेकेदार, म्यानपावर कम्पनी चलाएका व्यवसायीदेखि, उद्योगी व्यापारी र बैकरसम्म छन् । बैठकमा बहुमत सदस्यहरुले यस्तो दबाव दिदा नेतृत्वले भने जवाफ दिएको छैन । केन्द्रीय सदस्य रामशरण महत र दीपकुमार उपाध्यायले भने निर्वाचनका बेला पार्टीलाई सहयोग गर्ने चन्दादाताहरुलाई पनि समेटेर लैजानुपर्ने धारणा राखेका थिए । केन्द्रीय सदस्य सुरेन्द्र पाण्डेले पार्टीलाई सहयोग गरेकै भरमा सभासद बनाउने गलत प्रणालीको विकास गरिन लागेको भन्दै बैठकमा तीव्र विरोध गरेका थिए । 'व्यापारीलाई समेट्ने ठाउँ संविधानसभा होइन । उनीहरुको ठाउँ छुट्टै छु नेतृत्वप्रति प्रश्न गर्दै पाण्डेले भने, 'चन्दा दिएकै आधारमा ल्याउनुपर्छ भन्ने शर्त मानिएको हो भने उनीहरुलाई सभासदो लेवीबाट पैसा फिर्ता गराएर व्यवस्थापन गर्नुपर्छ । कुनै पनि हालतमा पैसाको चलखेलमा उद्योगी व्यवसायीलाई ल्याउन हुदैन ।' पाण्डेले उद्योग व्यवसायी र व्यापरीबाट आएको सहयोगको हिसाव देखाउनसमेत नेतृत्वसंग आग्रह गरेका थिए । पाण्डेले विसौ वर्ष पार्टीमा दुःख पाएर लागेका नेतारकार्यकर्तामा यस्तो कदमले निराशा फैलने र त्यसले पार्टीको संगठनलाई नै कमजोर बनाउने बताएका थिए । बैठकमा केन्द्रीय सदस्य एनपी सावदले पनि कडा विरोध जनाउदै पैसाको आधारमा सभासद लिलामी नगर्न नेतृत्वलाई चेतावनी दिए । 'सभासद लिलामीको वस्तु नहोस' सावदको भनाई थियो, 'यस्तो प्रवृतिको विकास भयो भने पार्टी धाराशायी हुन्छ ।' केन्द्रीय सदस्य पुष्पा भूषालले पनि आर्थिक चलखेलको आधारमा समानुपातिक सभासद बनाउन खोजिएको सूचना आफूले पाएको भन्दै बैठकमा कडा विरोध जनाएकी थिइन् । 'धनाढ्यलाई पैसाको खेलमा समानुपातिकमा नलगियोस' उनको भनाइ थियो । कांग्रेस केन्द्रीय सदस्य धनराज गुरुङले चार दिनसम्म आफ्ना धारणा राख्नेमध्ये अधिकांशले आर्थिक सहयोगका आधारमा समानुपातिक सभासदको छनौट गर्न लागिएको भन्दै नेतृत्वलाई खबरदारी गरेको जानकारी दिए । 'पैसा दिएकै भरमा सभासद् बनाउने हो भने कार्यकर्ताहरु पार्टीका लागि किन जेल बस्ने ?किन संगठनमा लाग्ने संगठन भनेको कार्यकर्ताले बचाउने हो । पैसाले होइन' गुरुङले भने, 'यस्तो प्रवृत्तिले राजनीतिक संस्कार र पार्टीको संगठनात्मक धरातल कमजोर बनाउँछ । यदि पैसाकै आधारमा सभासद् बनाइयो भने ठूलो त्रुटि हुन्छ ।' केन्द्रीय सदस्य किशोर राठौरले पैसाको आधारमा सभासद् बनाउने काम भए केन्द्रीय समितिकै बैठकमा फरक मत राख्ने चेतावनीसमेत दिए । संसदीय समितिले छनौट गरेका सभासदको नामलाई केन्द्रीय समितिको बैठकले अनुमोदन गरेपछिमात्रै निर्वाचन आयोगमा पठाइन्छ । केन्द्रीय सदस्यहरुले पैसाको आधारमा मात्रै नभएर निर्वाचनमा आफ्नै उम्मेदवारविरुद्ध लाग्नेहरुलाई पनि नल्याउन नेतृत्वलाई दबाब दिएका छन । समानुपातिक सूचीमा परेका २९ जना विरुद्ध पार्टीको केन्द्रीय अनुशासन समितिमा उजुरीसमेत परेको छ ।
अष्टमीको दिन । म बनेपा बजारमा दसैंको भीडभाड छल्दै हिँडदै छु । नगरपालिका पेटीछेउको हुलाक कार्यालयमा मेरो आँखा पर्यो‍ । कार्यालयभन्दा केहिअघि छ– एउटा फलामको बाकस अर्थात चिठी–घर । रातो रंग लगाइएको चिठी–घरले टाउकोमा नीलो रंगको टोप लगाएको छ । हुलाक घरले मलाई सधैं आकर्षित गर्छ । त्यसमा त्यस्तो आकर्षण के छ थाहा छैन । तर, म हुलाकघर नजिक गइरहन्छु। हरियो हिरो साइकलको घन्टी बजाउँदै चिठी बाँड्ने हुलाकी दाइको सम्झनाले दिमागमा बाल्यकालले घन्टी बजाउँछ । हुलाकघरअघि म निकैबेर उभिन्छु । मेरो बाल्यकाल र पहेँलो हुलाकघर स्मृतिमा पल्टिँदै जान्छन्– हाम्रो गाउँभन्दा तलको कुशादेवी बजारमा गाविस भवनछेउ एउटा पहेँलो हुलाकघर थियो । हुलाकघर बाहिर रातो रंग लगाइएको चिठी खसाल्ने बाकस थियो । आमाको हात समातेर त्यस बाटो ओहोरदोहोर गर्दा लामो समयसम्म मेरो जिज्ञासा थियो–त्यस रातो बाकसभित्र के हुन्छ ? पछि मात्रै थाहा पाए“, त्यो सानो रातो बाकसले थुप्रैलाई जोडेको रहेछ । गाउँदेखि सहरसम्म । गाउँदेखि संसारसम्म । त्यसमा हुँदारहेछन थुप्रैका नासो । अनेक खबर र चिठीपत्र । परेदश बस्ने खसमको सम्झना । आमाको न्यानो माया । त्यस पहेँलो हुलाकघरले मलाई पछिसम्म पनि आकर्षित गरिरहयो । म पहेँलो हुलाकघरमा पस्थेँ र टिकट मागेर त्यहाँको हुलाकीलाई हैरान गर्थें । खाममा टाँस्सिएका फालिएका थुप्रै टिकट जम्मा पारेर म घर ल्याउँथेँ। हुलाकघर पस्नु र टिकट जम्मा गर्नु पछिसम्म पनि मेरो हबी बन्यो । हुलाक टिकटले हुलाकीको सम्झना गराउँछ । साइकलको घन्टी बजाएर मध्यघामसँग भाग्दै घरअगाडि आउने हुलाकी दाइको लामो झोलामा सबैको नजर ठोक्किन्थ्यो । त्यसभित्रका चिठीहरू ऊ कहिलेकाहीँ पढेर पनि सुनाउँथ्यो । सुख–दुःखको त्यो हुलाकी दाइ र चिठीको त जमाना नै रहेन । अब मलाई थाहा छैन, हाम्रो बिल्डिङमा कुनचाहिँ हुलाकी साइकलको घन्टी बजाउँदै आउछन् । आए पनि त्यो गेटबाटै सबै छिमेकीको चिठी एउटै घरमा छाडेर भागिजान्छ । बस, सहरमा कुरियर ल्याउने मान्छे, बेला बेलामा ढोकामा आएर फ्याल्टको घन्टी बजाउँछ । तर, हरेकपटक नयाँ–नयाँ अनुहार अगाडि आउँछन् । इन्टरनेटको पहुँच सबै बालबालिकामा भएको बखत अब हुलाकघरको सम्झना गर्नु कुनै पुरानो रिल खुइलिएको ब्ल्याक एन्ड हवाइट फिल्मको सम्झनाझैं होला । ००० निरन्तर बगिरहने नदीको कञ्चन पानीजत्तिकै स्वच्छ बाल मस्तिष्कलाई क्रमशः पाको हुँदै जाने हाम्रो उमेरले छेकिदिँदोरहेछ, जसरी मेरो मस्तिष्कबाट हुलाकघर छेकिँदै गयो । म पनौतीभन्दा माथिको गाउँ कुशादेवीमा रहेको सानै घरमा जन्मिएको हुँ । मेरो बाल्यकालका केही अंश तिनै पहाडी गाउँसँग लहरिँदै बितेका हुन् । जब म हुर्कंदै गएँ, पहाडहरू छुट्दै गए र म सिमेन्टको जंगलजस्तो सहरको एउटा सानो घरमा आइपुगेँ । यहाँ मसँग गाउँका सम्झनाहरू छन्, अनि छन् मेरो अगाडि–पछाडि एक अन्त्यहीन दौडमा तेजसँग दौडिरहेका मान्छेहरू । कुनै–कुनै बेला म ती सम्झनाहरू व्यक्त गर्ने शब्दहरू नै पाउँदिन । मलाई सहरका बोझिला शब्दले थिच्छन् । म पहिले मन्दिरजस्तो घरमा बस्थेँ, अहिले सौन्दर्य र सांग्रिला गुमाउँदै गएको सहरमा । यो सिमेन्टको सहरमा मेरा थुप्रै दसैं बिते । तर, गाउँमा बितेका टिका लगाउँदै दुई/पाँच रुपैँया बटुल्दै गाउँभरि डुलेका सम्झना आइरहन्छन । तर, यो लेखमा म महानगरका अग्ला भवनहरू र तीनमा बन्द बालमनको कथासँग मेरो बाल्यकाल र गाउँको स्कुल, बाटो, खोला र खेलहरूका सम्झना लेख्दैछु । जब जब दसैंले ढोका ढक्ढक्याउन आइपुग्छ, म मात्र नोस्टाल्जिक हुन्छु । सहरमा उपलब्ध मेरा थोरै साथीहरू पनि कोही तासको खालमा हुन्छन, कोही घरमै ‘रक्सि अडडा’ जमाइरहेका हुन्छन । र, म एक्लो कोठामा धुम्धुम्ती बसिरहेको हुन्छु । दसैंमा मलाई गाउँतिर उक्लिने रहर हुन्छ । साना नानीहरूको स–साना खुसी मनमा कैद गर्ने रहर हुन्छ । तर, यो सिमेन्टको जंगलमा मात्र म एउटा कोठामा कैद छु र मेरो हात कम्प्युटरको किबोर्डमा मस्त छ । ००० आठ महिनाकी मेरी छोरी काखमा आइपुग्छे खेल्न । छिनमै रुन्छे । छिनमै खुसी हुन्छे । साना नानीहरू मेरा लागि साँझ बलेका सहरका ल्याम्पपोस्ट हुन् । त्यो मधुर उज्यालो, जसले मलाई बाँच्न झकझक्याइरहन्छ । महानगरका नानीहरूलाई यी सम्झनाहरू जादुयी दुनियाँको किस्सा–कहानीजस्तो लाग्न सक्छ । मेरो स्कुल पुग्न गढगढाइरहेको खोलामाथि मौन बसेको डरलाग्दो पुल तर्नुपथ्र्यो । मलाई स्कुलले होइन, खोलाको त्यो तेज रफतारले आकर्षित गथ्र्यो । बिजुली नभएको गाउँमा स्वेटर बुन्ने रंगीचंगी धागोलाई रूखमा बाँधेर बिजुली बल्छ भन्ने भ्रममा दिन–रात धागो टाँग्न लागिन्थ्यो । दिनभर मड्किनाबारीको काफलको रूखमुनि काफल टोक्दै निदाइन्थ्यो । रूख चढिन्थ्यो । कतिपय साथीले रूखमुनि निदाएका साथीको टाउकामा पिसाब फेरिदिएपछिको झगडा परिवारसम्म पुग्थ्यो। अघिल्लो दिन एकले अर्कालाई मारुँलाझैँ गरी भैँसी आहाल बस्ने पोखरीको धमिलो पानीमा फाइट गरेका साथीहरू भोलिपल्ट यसरी जोडिएर हिँड्थे कि, मानौँ गाउँमा अघिल्लो दिन केही भएकै थिएन । भर्खरै बग्दै गरेको रगत मत्थर गर्न आफनै थुक लाउनु, घ्याम्पोमा चढेर भित्ताको बाबाको तस्बिर झिक्न खोज्दा किला फुस्किनु, फोटो भुइ“मा खस्नु, सिसा फुट्नु, मनमा अनौठो भयको लहर दौडनु अनि साँझ बाबाको कुटाइको सामना गर्नु । यी सब कुराको अनुभव सहरका बच्चाले गर्नै पाउँदैनन् । उनीहरू यसलाई एउटा रोमाञ्चक कथा भन्ठान्छन् । मेरो घरबाट स्कुलको बाटो उकाली–ओराली र खेतका तरेलीहरूबाट ग्रुजिन्थ्यो । बाटोमा हरेकखाले कसरत हुन्थ्यो । पैदलमै त्यो बाटो कतिबेला काटिन्थ्यो, पत्तै हुँदैनथ्यो । स्कुल पुग्ने बेला नाघ्नुपर्ने खोलाको किनारा, जहा पानी माथिसम्मै आएको हुन्थ्यो, बच्चाहरू त्यही खोलालाई स्विमिङ पुल बनाउँथे । त्यो खोलाले मलाई अहिले झस्काउँछ, त्यस खोलामा पुल बन्नुपहिले जुनबेला साँघु तर्नुपथ्र्यो । मेरा पिताजी जब सानै हुनुहुन्थ्यो, पुलबाट खस्नुभएछ, बढेको खोलामा पस्ने हिम्मत कसैले गरेनन् । गाउँकै एकजना बुजु्रक ४/५ घन्टापछि खोला पसेछन् र मेरो पिताजीलाई उद्धार गरेछन् । मलाई १० वर्षअघि मेरी स्वर्गीय हजुरआमाले सुनाउनुभएको यो घटनाले मेरो हृदयलाई झनै करुणाद्र्र बनाउँछ । मैले पनि दुई/चारपटक पौडिने प्रयास त कहाँ नगरेको हुँ र ? तर, कहिल्यै सिक्न सकिनँ । स्कुलभन्दा बढी मज्जा स्कुल पुग्ने बाटो लाग्थ्यो । बाटोमा आरु र सुन्तलाले पेट भरिन्थ्यो । आरु र सुन्तला चोरेको आरोपमा कहिलेकाहीँ हाम्रा कान नमज्जाले निमोठिन्थे । महानगरका बजारमा उच्च दाममा बिकिरहेका सुन्तला बच्चाहरूलाई अजीव लाग्छ । उनीहरूलाई थाहासम्म हुँदैन, सुन्तलाको बोट कस्तो हुन्छ ? सहरका नानीहरूलाई यति पनि थाहा हुँदैन, उनीहरूले खाइरहेको चामल कसरी उत्पादन हुन्छ ? सहरको सुन्तलामा मैले सानोमा चोरेर खाएको सुन्तलाको स्वाद कहाँ पाउनु? सहरका बच्चाहरू देख्छु, बिहान सबेरै स्कुल जान तयार हुन्छन् । फेरि एउटा ठूलो पिँजडाजस्तो बस आइपुग्छ अनि बच्चाहरू बस चढेर जान्छन्, चराहरूजस्तै चीँ चीँ गर्दै । उनीहरूको बाटोमा खेतका गह्रा छैनन्, सुन्तला छैनन्, खोला छैनन् । धुलो छ, धुँवा छ तर यी चराहरूले ती काफलका रूख, ती हावा, ती कञ्चन पानी देखेका छैनन् । स्कुल जाँदा मात्र गाडीका प्याँ–प्याँ पीँ–पीँ उनीहरूका साथी हुन्छन् । यी बच्चालाई स्कुल पुग्न उतिनै समय लाग्छ, जति हामीलाई लागेको थियो । कत्तिपटक त्योभन्दा पनि बढी । यो फरक कुरा होइन कि उनीहरूको ज्यादा समय हरियो बत्तिको पर्खाइमा या ट्राफिकमा फसेको गाडीमा बित्छ, जबकि हाम्रो खेतका गह्राहरूमा उफ्रिँदा बित्थ्यो । अग्ला बिल्डिङका बच्चाहरू खेलेको, रमाएको देख्छु । आफनो बाल्यकालको खेल याद आउँछः छोइडुम, लुकामारी, डन्डीबियो, धनुषवाण, चोर सिपाही । सहरका बच्चाहरू पनि थुप्रै खेल खेल्छन् तर यिनीहरूको खेल खेलमैदानको कमीमै खुम्चिन्छ । यिनका खेल बदलिन्छन्, जुन खेलका लागि धेरै जग्गा चाहिन्छ, त्यो खेल बिल्डिङमा चाहेर पनि खेल्न सकिँदैन । घरमा सुखसुविधाका हरेक चिजहरू उपलब्ध छन् तर बाल्यकालका पुराना वस्तुले मलाई बढी रोमाञ्चित बनाउँछ । चराका रंगीन प्वाँख, नदीका पत्थर, सलाइका बट्टाहरू, हुलाक टिकट, पुराना सिक्का– यी सबै चीजहरू वर्षौंपछि पनि मेरो मनमा उत्तिकै टाँसिएको छ । यो यस्तो अमूल्य खजाना हो, जसलाई मैले थुप्रै साल सजाएर राखेको थिएँ। केही दुर्भल सिक्का अनि हुलाक टिकट अझै पनि मेरो घरको कुनै कुनामा रोइरहेका होलान् । यिनले मलाई मेरो बितेको समयसँग जोडिरहन्छन् । या भनौँ, ती चरासँग, नदीसँग, पहाडसँग, खेतका गह्रासँग । यिनलाई देखेपछि गाउँको त्यो घर नै सहरको यो घरभित्र पस्छ । आज घरमा भएको सुख–सुविधा, बाल्यकालका छोटा छोटा नोस्टाल्जिया सम्झाउन पर्याप्त छन् । बाल्यकालमा पढेको पत्रिका र कमिक्सको नाम आजसम्म भुलेको छैन । कति तनाबको पखाइ हुन्थ्यो, डाइमन कमिक्स र शान्तदास मानन्धरको सम्पादनमा निस्कने ‘बालकोसेली’को । यसका लागि एक–एक पैसा बचत गरिन्थ्यो । अनि नपुग्दा कहिलेकाही“ पत्रिका पसलको एउटा कुनामा बसेरै पढिसकिन्थ्यो । बिल्लु, पिंकी, चाचा चौधरी, लम्बु मोटु, राजन–इकबाल, नागराज मेरा सबैभन्दा प्रिय पात्र थिए । मनमनै सोच्थे“, जति ठूलो भए पनि कमिक्स पढ्न छाड्दिनँ । आफनो बच्चालाई पनि कमिक्स पढ्नबाट वञ्चित गराउँदिन । म जुन उमेरमा कमिक्स पढ्थेँ, त्यस उमेरका महानगरका बच्चा आजकाल थुप्रै सोसियल नेटवर्किङ साइटमा रमाउँछन् । दिनरात च्याटिङ गर्छन् । उनीहरू नयाँ मोबाइल फोन र कम्प्युटर गेमको कुरा गर्छन् । कमिक्सको ठाउँ अब प्ले स्टेसन र एक्सबक्सको गेमले ओगटेको छ । आज पनि जब मलाई बोर लाग्छ, म किताब पढ्न रुचाउँछु तर महानगरका बच्चा बोर भएपछि कम्प्युटरका स्विच अन गरिरहेका भेटिन्छन् । ००० रेडियोको कुरा नगरी सम्झनाको पेटारो अधुरै हुन्छ । रेडियो नाटक वा कृषि कार्यक्रम सुरु हुनेबित्तिकै घरमा यताउता छरिएका कानहरू एकैठाउ“ जम्मा हुन्थे । रेडियो नेपालमा बज्ने गीत फर्माइसका कार्यक्रम औधी हिट थियो । अमिन सयानीको रेशमी आवाजका धेरै दिवाना थिए । अब यति रेडियो च्यानल आए कि कुनचाहि“ स्टेसन लगाउनु त्यो तय गर्नै मुस्किल पर्छ । कुनै स्टेसनमा रोकियो भने लगातार चल्ने बकबकले टाउको बेस्मारी दुखाउ“छ । कुनै एउटा एफएम रेडियो एकाध घन्टा सुन्नु असम्भव छ जस्तो लाग्छ । तपाईंलाई कुनै फेबरेट आरजे वा उद्घोषकको नाम सोध्यो भने तपार्इं अलमलिनुहुन्छ । उद्घोषक यति धेरै छन् कि कसैको नामै याद रह“दैन । आजकल म टेलिभिजन हेर्न पाउ“दिन । टिभी अन भइरहन्छ, म च्यानल बदलिरहन्छु, यसलाई टिभी हेर्नु होइन, च्यानल सर्फिङ भन्दा हुन्छ । यति धेरै च्यानल छन् कि दर्शकले के गरुन्, पाइला पाइलामा ब्रेक छ, हात अनायास रिमोटतर्फ मोडिइहाल्छ । अघिल्लो दिन के हेरेथ“े, केही याद आउ“दैन । पहिले एनटिभी मात्र थियो, शनिबार हिन्दी फिल्म आउ“थ्यो, त्यो फिल्म हेर्न, हप्तैभरि कुरिन्थ्यो । एउटा अ“ध्यारो कोठामा थुप्रै मान्छे भेला हुन्थे । शुक्रबारै त्यस फिल्मको चर्चा गरिन्थ्यो, फिल्मको फिभर कति दिनसम्म उत्र“दैनथ्यो । बच्चाहरू हप्ता दिनभरि अमिताभ बच्चन र धर्मेन्द्र बनेर अभिनय गर्थे । शुक्रबार आउने ‘हिजोआजका कुरा’ले आधा घन्टाका लागि थुप्रैको जीवनमा रंग भरिदिन्थ्यो अनि त्यो पुरानो महाभारत, रामायण, चन्द्राकान्ताको उडान । सोच्छु कि, जीवनमा सधै“ धेरै प्राप्तिका लागि मात्र खुसी हुनु, त्यो जरुरी छैन । अहिले भरपूर छ, मन खुसी छैन । पहिले थोरै मात्र मिल्थ्यो, मन बहुत खुसी हुन्थ्यो । ती समय आज कुनै खुइलिसकेको पुरानो चलचित्रको रिलझै“ दिमागमा फनफनी घुमिरहेछन् । ताराको चमचम र चन्द्रमाको शीतलतामुनि खुला छतमा सुत्नु अब दिवास्वप्न बन्न सक्छ । महानगरमा ताराले भरिएको आकाश देखि“दैन । प्रदूषण र प्रकाशको चकाचौधमा ताराको चमक फिका देखिन्छ । एकाध जिद्धि धुव्रतारा या कहिलेकाही“ शुक्र ग्रहको दर्शनचाहि“ पाइन्छ । धुवा“मा हराएको यसको चमक पनि फिका देखिन्छ । मेरो गाउ“मा मोतीजडित आकाश यति सफा देखिन्छ कि उताका बच्चाहरू कतिपटक बाआमालाई ताराको घर पु¥याउन अनुरोध गर्छन् । अनि आमाचाहि“ सन्तानलाई तारा ल्याइदिने आश्वासन दिन्छिन् । सबै बच्चाको फेबरेट तारा हुन्छ र सबैको एउटै फेबरेट हुन्छन् – सप्तऋषि । २० वर्षअगाडि बाबाले पक्की घर बनाउन लाग्नुभएको थियो । आºनो घर बनेको हेर्न अनि बाबाको आ“खामा इ“टा, बालुवाको तनाब र खुसी एकैसाथ देख्नु अविस्मरणीय थियो । आºनो जमिन, आºनो छत अनि आºनै आ“गन थियो । केही वर्षअघि त्यो घर बेचेपछि त्यसका सम्झनाले म धेरै घोरिन थालेको छु । कति खुसी हुनुभएको थियो आमा त्यतिबेला जतिबेला हाम्रो पहिलोपटक पक्की घर बनेको थियो । आमाका सपना जपना त्यही घरको ढिक्का नै त थियो। अहिले आफू बसेको नया“ घरले उति आकर्षित गर्दैन जति त्यो पुरानो घरले गथ्र्यो । सहरिया जीवन त अब ºयाल्ट नम्बर, प्लट नम्बरमै अल्झिने भयो । कति ºयाल्ट नम्बरपछाडि मात्रै घरको ठेगाना भेटिन्छ । अब मान्छेहरू ºयाल्टमा टा“गिएका छन् र मान्छेहरू सोध्छन् कुनचाहि“ ºलोरमा बस्नुहुन्छ ? छतमा जान पाइन्छ ? घरमा घाम पस्छ के ? घाम त आउ“छ तर घरअघि ठडिएको अग्लो पर्खालले छेकिदिन्छ । घामले भेदभाव गर्दैन तर महानगरमा पैसाले तय गर्छ, कसलाई कति घाम मिल्छ । एउटा टेबल ºयान र त्यसको अगाडि गु“डुल्केका सबै परिवार । एउटा थोत्रो झुल र झुलभित्र मस्त निदाइरहेको सानो बालक । ठूलो पानीमा भिज्दा आउने मजा । अब यी सब सम्झनामा रहने भए । जगजित सिंहले गाएजस्तै – ये दौलत भी ले लो, ये सोहरत भी ले लो, भले छिन लो मुझसे मेरी जवानी, मगर मझुको लौटा दो बचपनका सावन, वो कागजकी कश्ती, वो बारिसका पानी ...। सहरी यान्त्रिक जीवनले मानिसलाई ब्रोइलर बनाउ“दै लगेको छ । बालक समाज निर्माणका ब्याड हुन् तर जीवनको स्फूर्तता नबुझेका बालक जो आजको सहर जन्माउ“दै छ त्यसले भोलिको समाजिक मनोविज्ञानलाई कठमुल्लावादी बनाइदिन सक्छ । भोलिको नवजातलाई कुनै बटुवाले ‘पैसा कहा“बाट आउ“छ बाबू’ भनेर सोध्यो भने उसले भनिदेला–एटिएमबाट । आजको यो तेज दौडलाई म कम आ“क्न चाहन्न““ । तर, मेरा यादहरूले पिछा छोड्दैनन् । मै पनि पहे“लो हुलाकघरका ती किम्ती यादलाई छोड्न चाहन्न“ । ती त मेरा यादका सम्पत्ति हुन् । मेरा धरोहर हुन् । चाहे किस्सा कहानीको रूपमै किन नहोस्, यो धरोहर आउने पि“ढीसम्म पुगिरहन्छ । पहे“लो हुलाकघरका यी सम्झना मरेर गए भने एक लामो प्रयास, एक शृंखला समाप्त हुन्छ । spkt.deepak@gmail.com
प्रधानमन्त्री पदका लागि सुशील कोइरालाको उम्मेदवारीको प्रस्तावक बन्दै संसदमा कांग्रेस उपसभापति रामचन्द्र पौडेलले कोइरालालाई राजनीतिमा भद्र तथा सन्त, निष्ठावान, थोरै बोल्ने तर काम गर्ने नेताका रुपमा चिनाए। उनले वीपीलाई सम्झिएर उनलाई उद्धृत गर्दै भने, 'गणेशमान तर्कमा नसके पनि सारभूत बोल्ने र काम गर्नेजस्तै सुशील कोइराला हुन्।' पौडेलले भने, 'कोइरालाले यो मुलुकमा निकास दिन स्थायीत्व र मुलुकको उन्नतिलाई अगाडी बढाउन ठोस भूमिका खेल्ने आशा राखेका छौँ।' पौडेलले 'उहाँ व्यक्तिमात्र नभइ नेपालको आन्दोलनको पर्याय कांग्रेसको प्रतिनिधि पनि हो, कांग्रेसका बाचालाई पूरा गर्ने प्रतिनिधि हो' भने। पौडेलले पार्टीको घोषणाअनुसार कृषि क्रान्ति, जलस्रोतको विस्तार र आर्थिक समृद्धि ल्याउने बताए। उनले भने, '१ बर्षभित्र संविधान निर्माण गर्न उहाँको ठूलो सहयोग हुनेछ।' पौडेलले भने, 'तीन चार सय वर्षदेखि खारिएर आएको पद्धतिमा नवीनताको नाममा नयाँ नयाँ प्रयोग गर्दा संविधानसभा बनेर पनि संविधान दिन सकेन, ७ महिनासम्म सरकार दिन सकेन।' उनले संसदीय पद्धति र मूल्यमा हिनताबोध नराखी स्विकारेको भए निर्वाचन भएको हप्तादिन भित्र सरकार पाउने जिकिर गर्दै भने, 'तर प्रयोगका नाममा के गर्यौँ? हामी अब कस्तो व्यवस्था दिन्छौँ, भन्नलाई अग्रगमन भन्दै कहाँ पुग्यौँ सबैले आत्म निरीक्षण गर्न आग्रह गर्छु।' उनले भने, 'एउटा अत्यन्त इमानदार र निष्ठावान व्यक्तिलाई प्रस्ताव गर्दैछु। राष्ट्रपतिले दिएको समय कटेपनि फेरि पनि सहमतिको सरकार निर्विरोध प्रस्ताव प्रस्तुत भएको छ। कांग्रेसको प्रस्तावमा एमाले लगायतका सबै दलको भूमिका महत्वपूर्ण छ।'
सिन्धुपाल्चोकको सीपापोखरी–९ गहतेमा बुधबार बेलुका मिनीट्रक दुर्घटना हुँदा नौ जना घाइते भएका छन् । तीन जनाको अवस्था गम्भीर छ । घाइते सबैको काभ्रेको धुलिखेल अस्पतालमा उपचार भइरहेको र चालक राजकुमार श्रेष्ठ, विजय श्रेष्ठ र लक्ष्मी पराजुलीलाई थप उपचारको लागि काठमाडौँ मेडिकल कलेजमा सिफारिस गरिएको प्रहरी निरीक्षक हरिकृष्ण खत्रीले बताए । बनेपाबाट विद्युत् ट्रान्सफर्मर र ब्लक लिएर नवलपुरतर्फ आउँदै गरेको बा३ख १५३५ नम्बरको उक्त मिनीट्रक कच्ची र हिलो सडकका कारण चालकले नियन्त्रण गुमाइ सडकबाट करिब २०० मिटर तल खसेर दुर्घटना भएको इलाका प्रहरी कार्यालय नवलपुरले जनाएको छ । रासस
दुई-चार लाख कमाउने र परिवारलाई सुखसयलमा राख्ने आमनेपाली युवाझैं यो सपना साकार पार्न खुर्कोट ६ का ज्ञानेन्द्र बास्तोलाले पनि वैदेशिक रोजगारकै बाटो रोजे, अनि डेढ लाख रुपैयाँ ऋण काढेर हान्निए कतार। विडम्बना, उनले सपना फुलाउने मौकै पाएनन्। ‘कतार पुगेको सातादिनमै दुर्घटनामा परें र मेरुदण्ड भाँचियो,’ २५ वर्षका ज्ञानेन्द्रले सुनाए। उनी २०६४ भदौं २६ गते कतार पुगेका थिए । असोज १ गते उनी कार्यरत कम्पनीकै गाडी दुर्घटनामा पर्‍यो । आठ महिना उपचार गराएर जीवनभरलाई ‘शारीरिक अपांगता’ उनी बोकेर घर फर्किए । ऋणको भारीले त थिचेकै थियो । ज्ञानेन्द्रको कम्मरमुनिको भाग चल्दैन् । हि्लचेयरबिना यताउता गर्न सक्दैनन् । तर उनले हिम्मत हारेनन्। आजको नागरिक दैनिकमा खबर छापिएको छ। आफैंले लामो जीवनयात्रा पार गर्नुथियो, परिवार सम्हाल्ने दायित्वबाट पन्छने अवस्था पनि थिएन्। त्यसैले उनले २ लाख ५० हजार रुपैयाँ लगानी गरेर पसल खोले। ‘दुई वर्षअघि खोलेको पसलले आत्मसन्तुष्टि दिएको छ,’ उनी भन्छन्, ‘आम्दानीले हामी दम्पतीको रोजीरोटी चलेको छ।’ उनको पसल पर्वत सदरमुकाम कुश्मास्थित लोकतन्त्र चोकमा छ। भाडामा लिइएका दुईओटा कोठामा किराना सामग्री, तरकारी र फलफूल छन् । पत्नी जमुनाले थोक बिक्रेताबाट सामान ल्याउछिन् ।उनी हि्वलचियरमै बसेर बेच्छन्।‘मैले भेट्ने ठाउँमै सामान हुने भएकाले ग्राहकलाई हातैमा थमाइदिन्छु,’ उनले भने । कतारबाट फर्केपछि लामो समयसम्म ज्ञानेन्द्र ओछ्यानमै थन्किए। ‘कतारमा छँदा कम्पनीले उपचार खर्च व्यहोरिदिएको थियो, तर क्षतिपूर्ति दिएन,’ उनले गुनासो गरे। पसलमा दैनिक २ सयदेखि २ हजार रुपैयाँसम्मको कारोबार हुने गरेको छ। हातमुख जोड्नलाई पुगेकै छ। कतार जाँदा र पसल खोल्दा लागेको ऋण चुक्ता गर्न बाँकी नैछ। 'एक दिन त तिरिएला नि' उनको अठोट छ।
नेपालगञ्जको राँझा विमानस्थलबाट काठमाडौं जान लागेका चारजना भारतीय नागरिकबाट बाँके प्रहरीले ठूलो परिमाणाममा विदेशी मुद्रा बरामद गरेको छ। नेपालगन्ज हुँदै काठमाडौ जान लागेका भारतीयबाट प्रहरीले २ करोड ४३ लाख ५९ हजार १ सय ७६ रुपैयाँ बराबरका युरो, अमेरिकन डलर र भाट बरामद गरेको छ। उनीहरुले शरीरको गुप्ताङ्ग नजिक लुकाएर विमान मार्फत विदेशी मुद्रा राजधानी पुर्‍याउन लागिएको प्रहरीले जनाएको छ। विमानस्थलको शौचालयभित्र रुपैयाँ निकालेर झोलामा राख्न लागेको अवस्थामा उनीहरु पक्राउ परेका हुन्। उनीहरु नेपालगन्जबाट यति एयरलायन्सबाट काठमाडौं जान लागेका थिए। अञ्चल प्रहरी कार्यालय भेरीले शुक्रवार साँझ पक्रकार सम्मेलन गरी बरामद गरिएको बिदेशी मुद्रा र पक्राउ गरिएका व्यक्तिलाई सार्वजनिक गरेको छ। पक्राउ पर्नेमा भारत दिल्लीका ३० वर्षीय लायक अहमद, मोरादाबादका २१ वर्षीय लिजानुल हक र ३० वर्षीय याकुब तथा बरेलीका २४ वर्षीय गुड्डु रहेको अञ्चल प्रहरी कार्यालय भेरीका प्रमुख बरिष्ठ प्रहरी उपरीक्षक मधु पुडासैनीले जानकारी दिए । उनीहरुको साथबाट प्रहरीले एकलाख ७९ हजार ५ सय युरो, दुई हजार ९ सय अमेरिकी डलर र एकहजार ३ सय ३० थाई भाट बरामद भएको छ। बरामद भएको बिदेशी मुद्रा नेपाली रुपैया दुई करोड ४३ लाख ५९ हजार १सय ७६ बराबरको रहेको प्रहरीले जनाएको छ। पक्राउ परेकाहरु यसअघि पनि विदेशी मुद्रा ओसारपसार गरेको स्वीकार गरेका छन्। मोटरपार्टसको काम गर्ने उनीहरुले सामान खरिदका लागि थाइलेन्ड जान लागेको बताएका छन्। पक्राउ परेका व्यक्तिहरुका बिरुद्ध अवैध विदेशी मुद्रासहित राजश्व अनुसन्धान विभागमा पठाइने र उनीहरुलाई विदेशी विनियम नियमित गर्ने ऐन बमोजिम विदेशी मुद्रा अपचलन असुरमा कारबाही हुने प्रहरीले जनाएको छ।
संविधानसभा निर्वाचन परिणाम सार्वजनिक भए लगत्तै संविधानसभा सचिवालयले संविधानसभा बैठक भवनस्थलको भौतिक संरचनाको तयारीलाई तिब्रता दिएको छ । संसद सचिवालयका प्रवक्ता मुकुन्द शर्माले सेतोपाटीलाई दिएको जानकारी अनुसार संविधानसभा बैठक भवनमा सभासदहरुका लागि आवश्यक ८० वटा नयाँ माइकहरुको खरिद प्रक्रिया अगाडि बढाएको छ । ‘पहिले सञ्चालनमा रहेका माइकहरु मर्मत गरेर पनि पुनः सञ्चालन गर्न नसकिने अवस्थामा पुगेकोले सचिवालयले शुत्रबार नयाँ माइक खरिद प्रक्रिया अगाडि बढाएको हो,’ उनले भने । अघिल्लो संविधानसभा निर्वाचनको परिणाम सार्वजनिक भए लगत्तै संसदसचिवालयले ६ सय १ सदस्यीय संविधानसभा बैठक सञ्चालनका लागि आफूसँग भवन नभएको भन्दै बानेश्वरस्थित अन्तर्राष्ट्रिय सम्मेलन केन्द्रको भवन भाडामा लिएको थियो । दुई वर्षे कार्यकालका लागि भन्दै त्यति बेला अन्तर्राष्ट्रिय सम्मेलन केन्द्र विकास समितिसँग करिब ६ करोड रुपैया वार्षिक भाडा तिर्ने सहमतिमा भाडामा लिएको थियो । जुन संविधानसभाको म्याद लम्बिएसँगै बढाउदै लगेर पछिल्लो समय एक वर्षका लागि ७ करोड ४९ लाख ७८ हजार १ सय ४७ रुपैया वार्षिक भाडा बुझाउने सहमति गरेको छ । जसको अवधि २०७१ असार मसान्तमा सकिने छ ।

हाँसे कान्छो हट्टाकट्टा छ । गाउँमा केहि परे धेरैले उसैलाई सम्झन्छन्। जसले बोलाए पनि उ गइहाल्छ। केहि मीठो खान पाए पुग्छ उसलाई। हाँसीरहन्छ, मुख सधैं तन्किएकै हुन्छ। उसको मुखमा मात्र हैन मनमा पनि खुशी छ। बीस हलको मेलो आँफै कमाउँछ । जागिरेको भन्दा पनि व्यस्त छ उसको जीवन। निकै मिहिनेत गर्छ। सितिमिती खेताला हाल्दैन। दाईँमा बाहेक। बरु केटाकेटीलाई काममा लगाउँछ। छोराको आश गर्दा गर्दै पाँचवटी छोरी भइहाले। बिहान उठेदेखि खेतिपातीकै काममा जुट्छ। गोडा चालिस-पचास मुरी धान भित्र्याउँछ। खेत कहिल्यै बाँझो रहँदैन। धान काटेपछि गहुँ छरिहाल्छ। गहुँ भित्र्याएपछि मकै छर्छ। बारीमा कोदो पनि रोप्छ। हप्ताको दुई-तीन दिन मकै र ढिँडो खाए वर्षभरीनै भात खान पुग्छ। खान लाउन निर्वाह राम्रै चलेको छ। सधैं भुसुक्क निदाइहाल्थ्यो तर आज निदाएको छैन। रेडियो खोल्छ। समाचार आइरहेको छ। हरेक दिनका समाचार उसलाइ उस्तै लाग्छ । फलाना नेताले यसो भने भन्छ। सोच्छ “बोलेर मात्र कसरी खान पुग्छ?”उ राजनीतिमा त्यति चासो राख्दैन। राजनीतिको भन्दा भोलि रोपाईँको बढी चिन्ता छ । यसपाली खडेरी परेको छ। भोलि रोपाईँलाई पानी पुगेन भने बरबाद हुन्छ। कुलोको सिरानतिरका सबैले खेत रोपिसके। आज दिउँसो सिराने माइलासँग पानीकै लागि झगडा पर्यो । रिसले आगो भएको थियो हात चाहिं उठाउन सकेन। नाताले काका न परे। कुलोको पुछारमा घर भएपछि यस्तै हो। बीस ठाउँमा भाँच्छन् । कुलो खेततिर सोझ्याएर आयो घर आइपुग्दा सुकिसक्छ । पानी मजाले पर्दिए कसैसँग झगडा गर्न पर्थेन। रेडियोमा शास्त्रीय संगीत शुरु भयो। बन्द गर्यो। धेरैपटक कोल्टे फेर्यो तर निदाउन सकेन। चार बजेपछि जेठालाई उठायो र मसिनेकहाँ गोरु लिन पठायो। आफू फेरि कुलातिर लाग्यो। रोपाईँ शुरु भयो । बाउसे थोरै भएकाले हाँसे कान्छोलाई दिनभरको काम थियो। बाउसे आएका मसिने र भुसुने काम कम गफ धेरै गरे। मसिने र भुसुने उसका परेली हुन् । पैसा तिरेर खेताला हाल्न गार्हो छ । खेतालाको भाउ निकै बढेको छ । बाउसेले दुईसय खोज्छन् खेतालीले पचहत्तर । पैसा बाउसेले बढी लिन्छन्, तर काम चाहिं खेतालीले धेरै गर्छन्। खेतालीलाई खाजामा चिया र चिउरा दिए हुन्छ। बाउसेलाई चाहिं चाम्रे दिनुपर्छ। अनि खुकुरी चुरोट पनि। चलिआएको चलन। पानी कम थियो, जसोतसो हल चल्यो। तर छिटै फुक्यो। भोलिको ठेगान छैन। पानी पर्ने कुनै छाँटकाँट छैन। यसपाली बाँकी आधा खेत बाँझै रहला जस्तो छ। छोराछोरी ठूला भइसके। गाउँका कोहि कतार कोहि मलेसिया कोहि साउदीअरब पलायन भएका छन्। पलायन भएको पनि के भन्नु । सरकारले नै पठाउँदैछ । तिनका छोराछोरी बोर्डिङ स्कुल जान्छन् । उसका चाहिं सरकारी स्कुलनै जान्छन् । उसले बुझेको छ जहाँ पढे पनि मिहिनेत गर्ने र पढ्ने आफैँले हो । धेरै पैसा तिर्दैमा र सुकिला लुगा लगाएर बोर्डिङ स्कुल जाँदैमा कोही पनि जान्ने हुँदैन । तर, हाँसे कान्छी त्यस्तो सोच्दिन। आफ्ना छोराछोरी पनि बोर्डिङ स्कुल जाउन् भन्ने चाहन्छे उ । आफ्नो घर पनि डाँडारे माइलीको जस्तै ढलान गरेको होस् भन्ने उ चाहन्छे। माटोको घरको भुईँ सधैं पोत्नुपर्छ। वाक्क छे सधैं दैलो पोत्दा। कुनै कुना पनि छोड्न मिल्दैन । सासुले देखिहाल्छिन्। हाँसे कान्छालाई इष्टमित्रको पनि दबाव छ। ससुरा घुमाउरो गरी ज्वाईँ विदेश जाउन र धन कमाउन् भन्ने इच्छा राख्छन्। गाउँमा मान्छेहरु उसको कुरा काट्छन् भन्ने उसलाइ थाहा छ । उसले केहि गर्न सकेन भन्छन् । त्यसैले आजकल उ अलि चिन्तित छ । सुर्ति पनि खान थालेको छ। सुर्ति खाएपछि उ यी सबै कुराहरु भुल्छ। उसका बाउले आमालाई निकै दुःख दिएका थिए रे । बर्मा गएको दश वर्षसम्म बेपत्ता भएछन् । पछि फर्किंदा फुटेको कौडी पनि ल्याएनछन् । आफ्ना छोराछोरीले यस्तो कुरा सुन्न नपरोस् भन्ने उ चाहन्छ । तर, परिस्थितिले बाध्य बनायो । जाने भयो उ पनि कतार । टारीको खेत बेच्यो । तिनै जिम्मल काकासँग नपुगेको पैसा माग्यो। दलाललाई दुई लाख बुझाउनुपर्यो। जे होस् अब चाहिं उ पनि लाउरे हुने भयो। दंग छ। उसको घरमा पनि अब विदेशी सामान हुने भए । जाने वित्तिकै सबैलाइ एकजोर लुगा पठाइदिने सोचेको छ। गाउँका सबैलाई पुग्नेगरी विदेशी चकलेट पठाइदिने पनि सोचेको छ। गएको दुई वर्षपछि घर आउने सोचेको छ। घर आउँदा हातमा दुईतीन वटा सुटकेश होलान्। अलिकती सुन पनि ल्याउला। बिदेशी अत्तरले उ हिंडेको बाटो हरर बसाउँला । हाँसे कान्छी उसलाई लिन बजारसम्म आउली। तीन वर्ष भयो । हाँसे कान्छो कतार गएको। ऋण तिरेर अझै सकिएको छैन। तै पनि पैसा पठाउँछ सकेको। मान्छे पाउँदा । कम्पनि राम्रो परेन । सोह्र घन्टा काम गर्नुपर्छ। दिउँसो निकै घाम हुन्छ। कपडाले टाउको छोपेर काम गर्नुपर्छ । वरपर सबै मरभूमि छ । मान्छे हिंडेको देखिंदैन । सोच्छ गाउँमा यति काम गर्दो हुँ त सबै खेत एक्लै कमाउन सक्थें। भनेको बेलामा पानी पनि खान पाइदैन खाना त परै जाओस्। राती अबेर कोठामा फर्किन्छ । सानो कोठा छ । तीन नेपाली अनि अरु पाकिस्तानी बंगाली आदि गरी आठजना सुत्छन्। दिन यसरी नै बित्छन् । कतार आएदेखि उ हाँसेको पनि छैन । पहिले धेरै हाँस्ने भएकाले मुख चाहिं अझै त्यस्तै छ। साथिभाइले हाँसे कान्छोभन्दा उसलाई आजकल रिस उठ्छ । हाँसे कान्छी उसलाई असाध्यै माया गर्छे। नखाउ भन्छे तर उसलाइ सुर्ति नभइ हुँदैन । मान्छे पाउँदा सधैं एक बन्डल राधा सुर्ती पठाइदिन्छे । फोनमा अब फर्क भन्छे । फर्किने उसले पनि सोचेको हो तर ऋण नतिरी फर्किने कुरा भएन। हाँसे कान्छी सासुसँगै बस्छे । उसको आश नभएपछि ऋण गरेर किनेकी छ एउटा बकेर्नो भैंसी । लैनो भैंसी किन्ने सोचेकी हो तर, बीस हजार रुपैयाँ जुटाउन सकिन। बकेर्नो भएपनि पाँचमुठी दुध दिन्छ। काली हो नाम। उसैले राखेकी । छोराछोरीलाई भन्दा भैंसीलाई धेरै समय दिन्छे। परिवारको आड त्यहि एउटा भैंसी छ । भैंसी ब्याउला र दुध घ्यु बेचेर घर राम्रोसँग चलाउँला भन्ने सोचेकी छ। उ कतार गएपछि खेतिपातीको काम चाहिं छुटिसक्यो । अधियाँ दिएकी छ। हाँसे कान्छीको जीवन मेसिन जस्तै चल्छ । भैंसीको आइँ सँगै चल्न सुरु हुन्छ मेसिन। कुँडो पकाउनु पहिलो काम हो । कुँडो बसालेपछि दैलो पोत्न थाल्छे। सासुले एक मुठी चिया दिएपछि घाँस काट्न जान्छे । बर्खा झरी केहि भन्न पाइंदैन। प्लाष्टिक ओडेर भएनि जानुपर्छ । हात काट्यो भने घाउमा झुम्रो बाँधेर भएनि जानुपर्छ। भैंसी पनि सौखिन छ । मीठो घाँस मात्र खान्छ। भकारो सफा भएन भने बेलुका त्यहि पाँच मुठी दुध पनि दिँदैन । आँङ कन्याइदिए काली निकै खुशी हुन्छ। भैंसी आज कराएको करायै छ । अरुबेला नचली बस्ने काली आज दाम्लो चुँडाम्ला झैं गर्दै छ । भोकाएर हो की भनी पेट छामी तर भैंसी डम्मै छ । पल्लाघरे लिकिनलाई बोलाइ । उनले भैंसीको हाउभाउ बुझिहाले र भने, “रांगो खोजेको हो।” हाँसे कान्छीले कुने प्रतिक्रिया जनाइन तर भित्रभित्रै खुशीले गदगद भई। राँगो लाउन भोलिपल्टै डाँडामा लिएर गइ । केहि दिनपछि लिकिनलाई बोलाएर फेरि भैंसी देखाइ । “भैंसी ब्याउने भएको छ ।” ढुक्क भइ। दिन सधैं उस्तै हुन्थे तर, आज अलि फरक छ । कालीले आज बिहान आँई गरेन । बिहानदेखि बसेको बस्यै छ । पछाडिबाट पानी फालेको फाल्यै छ । कान्छीले उठाउन प्रयास गरी । आंङ कन्याइदिइ । मीठो घाँस खान दिइ । तर उठेन । कुँडोमा एक पसर ढुटो थपिदिइ । आधा पसर ढिके नुन पनि थपिदिइ । तर खाएन । कालीलाई सन्चो भएन । उ आत्तिइ । लिकिनलाई गुहारी । उनले फुक्न सल्लाह दिए । भुइंफुट्टालाई फुक्न बोलाइ । भुइंफुट्टाले कुचो र पातीले फुके । अलिअली चल्यो भैंसी। खुशी भइ । भुइंफुट्टाले बोल्दिए । “भोली उठ्छ भैंसी ।” अल्ली ढुक्क भइ । त्यही पनि रातभरी सुत्न सकिन। भैंसीले आईँ नगरे पनि उ बिहानै उठी । तर काली उठेन । आज झन् चल्दै चलेन । हाँसे कान्छी आत्तिइ । के गरौं के गरौं भयो । दाउरो उचाली र भैंसीलाई हिर्काइ । अहँ चलेन । कान्छी कराएको सुनेर लिकिन आँफै आए । लाइट बाल्दै । सबैतिर छामे र हेरे । केहि बोलेनन् । हाँसे कान्छीले बुझी । भित्र पसी र डांको छोडेर रोइ । भैंसी मर्‍यो। सँगै धेरै इच्छाहरु पनि मरे। शायद काल पनि पल्क्यो। उता कतारमा हाँसे कान्छो पनि सुतेको सुत्यै छ । मुख सुन्निएको छ । साथीभाईहरुले हेरेका छन्। खाना नखाएको तीन दिन भयो । सुर्तिचाहिं छोडेको छैन। अस्पताल लानका लागि इन्सुरेन्स पनि थिएन। हालत निकै खराब देखेपछि साहुँले अस्पतालसम्म लग्दिने भयो। रगत दिशा पिसाब सबै जाँच भयो। सजिलै रोग पत्ता लाग्यो। घांटीको क्यान्सर। क्यान्सर अरुलाई मात्र हुने रोग हो भन्ने ठानेको थियो। पहिले अरुलाई भएको मात्र सुनेको थियो। आज आँफैलाई भयो भन्ने सुन्यो। विश्वास लागेन तर गर्नसक्ने केहि थिएन। कम्पनिले घर जाने सस्तो टिकट सम्म काटिदियो। हाँसे कान्छो विस्तारामा पल्टेको छ । दिन गन्दै छ । सबैले मर्ने नै हो अलिकति चाँडो मर्दा के भयो । चित्त बुझाउँछ। पछाडि फर्केर हेर्छ। केहि पाप गरेजस्तो लाग्दैन। सूर्ति अरुले पनि खान्छन् मलाई नै किन यस्तो भयो। जवाफ पाउँदैन । पूर्व जुनीको सजाय होला भन्ठान्छ । पछुताउँछ विदेश गएकोमा। त्यहि खेत कमाएर पहिले पुगेकै थियो । घरमा रंगिन टिभी थिएन । घर ढलान गरेको थिएन। छोराछोरीलाइ बोर्डिंङ हाल्न सकेको थिएन। अरु त पुगेकै थियो। अब चाहि भएको एउटा छोरो विदेश नजाओस् भन्ने उसको इच्छा छ। हाँसे कान्छो मर्‍यो। तर, हाँसे कान्छी रोइन। आंशु रित्तिइसकेका थिए। हाँसे कान्छो मरेपछि गाउँमा उसको बोलाउने नाम फेरियो । बिधुवाई कान्छी भइ । छोराछोरीको सबै जिम्मा उसैको काँधमा आयो । गरिब थिइ झन् गरिब भइ। गाउँलेहरुले वास्ता गर्न छाडे। उसको घरको बाटो पनि हिंड्न छाडे । हाँसे कान्छीले हांस्न बिर्सिसकी। छोरीहरुको बिहे गर्दिए अलि हल्का होला भन्ने सोची। ऋण खोजी । जसोतसो सबै छोरीको बिहे गरिदिइ। ऋणमाथि ऋण थपियो । छोरीहरु नभएपछि खेतको काम गर्ने पनि कोहि भएन। छोराले चाहिँ आँफै बुहारी ल्यायो। जात हेरेन। गाउँलेले अझ भन्ने बाटो पाए। बिहे गरेपछि छोरो बदलियो । आमाकोभन्दा बढी बुहारीको कुरा सुन्न थाल्यो। बुहारी सुखसयलमै हुर्केकी परी। बुहारीले भनेको लुगा पनि किन्दिन सकेन। गहना त परै जाओस् । हेर्दाहेर्दै छोरो बाउ बन्ने भयो । क्याम्पस जाने उमेरमै । घर व्यवहारले पिरोल्न थाल्यो । बच्चाको भविष्य सोच्यो । ऋण पनि तिर्नु पर्यो । जाने भयो उ पनि विदेश । खोरियाको खेत बेच्यो । मलेसिया रोज्यो। छोरो गएपछि बुहारी माइत गएर बसी। हाँसे कान्छी एक्लै भइ। छोराले पठाएको पैसा बुहारीको हातमै हराउन थाल्यो। हाँसे कान्छी सधैं अरुको भर परी । पहिले लोग्नेको । पछि छोराको आश गरी । अब भर पर्ने पनि कोहि भएन। अब उ सँग दूईटा बाटा मात्र भए। कि मर्ने कि गर्ने । मर्ने खोजेकी हो तर, सकिन । बाँच्न बाध्य भई । बाँच्नका लागि संघर्ष पनि गर्ने भई । आजकल भएको खेत आँफै कमाउन थालेकी छ। मौसम अनुसारको तरकारी लगाउँछे । कृषि अफिसबाट ऋण लिएर एउटा भैंसी पनि किनेकी छ । मल खादकै मलले पुग्छ । चिनी मल हाल्दिन। कृषि अफिसले अर्गानिक तरकारी भनी प्रमाणित गरिदिएको छ। व्यापारीहरु घरै तरकारी किन्न आउँछन् । दोब्बर पैसा तिरेर अर्गानिक तरकारी लान्छन्। घर माटाकै छ । कान बुच्चै छ । तर पनि उ खुशी छ । गाउँमा प्रौढ शिक्षा पढ्न थालेपछि अक्षर पनि चिन्न थालेकी छ। आमा समूहकी अध्यक्ष पनि भएकी छ। हरेक हप्ता उसैको घरमा मिटिङ बस्छ। उ फेरी हाँस्न थालेकी छ । गाउँलेहरु पनि उसलाई फेरी हाँसे कान्छी नै भनी बोलाउँछन्।