एउटै छानामुनी सम्पुर्ण क्यान्सर उपचार प्रदान गर्ने उद्धेश्यले ललितपुरमा अन्तर्राष्ट्रिय स्तरको सुविधासम्पन्न अस्पताल सञ्चालनमा आउने भएको छ। नेपालमा कार्यरत वरिष्ठ क्यान्सर रोग विशेषज्ञहरुको अगुवाईमा क्यान्सर रोग विशेषज्ञहरु, क्यान्सर रोगको उपचारले बच्न सफल ब्यक्तिहरु, क्यान्सर पीडितका परिवार तथा केही प्रतिष्ठित व्यवसायीहरुको पहलमा ललितपुर जिल्लाको हरिसिद्धीमा करिव २४ रोपनी क्षेत्रफलको जग्गामा १ सय ५० बेड क्षमताको नेपाल क्यान्सर हस्पिटल एण्ड रिसर्च सेन्टर प्रा.लि.स्थापना गरि सेवा प्रदान गर्न लागिएको हो। अस्पताललाई चाहिने महत्वपुर्ण प्रविधिक सहायता प्रदान गर्न भारतको नयाँ दिल्लीस्थित प्रतिष्ठित राजिव गान्धी क्यान्सर अस्पताल सँग प्राविधिक सेवा सम्झौता पनि सम्पन्न गरिसकेको अस्पतालले जनाएको छ। बिरामीहरुको उपचारको क्रममा उनिहरु संग गरिने ब्यवहारको बिषयमा देखिने गरेको गुनासोलाई सम्बोधन गर्दै अस्पतालले अर्न्तराष्ट्रियस्तरको शैलीसहितको सेवा प्रदान गर्न कर्मचारीहरुलाई बिशेष तालिमको ब्यवस्था गरेको हुनाले यो अस्पताल नेपालका अन्य अस्पतालभन्दा अलग्गै खालको हुने अस्पतालका अध्यक्ष डा. सुदिप श्रेष्ठले बताए। आधुनिक सू्चना प्रबिधिको उपयोग गर्दै टेलिमेडिसिन, ईमेडिसिन, स्याटेलाईट क्लिनीक, मोवाईल सर्भिस जस्ता सेवाहरु प्रदान गरि उपचार पद्दतीलाई आधुनिकीकरण गरिने पनि अस्पतालले जनाएको छ। अहिले विश्वभर करिव १ करोड पैतिस लाख क्यान्सर रोगी भएको अनुमान गरिएको छ भने वर्षेनी करिब २५ लाख नयाँ मानिसहरुमा क्यान्सर देखिने गरेको छ। सन २०२० सम्ममा क्यान्सर रोगीहरुको संख्यामा वर्षेनी २० प्रतिशतले वृद्धि हुने अनुमान रहेको छ। नेपालको सर्न्दभमा हेर्ने हो भने पनि प्रतिवर्ष झण्डै २५ हजारमा क्यान्सर रोग देखा पर्ने गरेको छ। नेपालमा क्यान्सर रोगको उपचारको लागि केवल २ सय २० बेड क्षमताको वि.पि कोइराला क्यान्सर अस्पताल, भरतपुर र गै.स.स.द्धारा सञ्चालित ७२ वेड क्षमताको भक्तपुर क्यान्सर अस्पताल तथा केही निजी क्षेत्रबाट सञ्चालित अस्पतालका क्यान्सर युनिटहरु मात्र भएकाले उपचारको अभावमा वर्षेनी करिब २ अर्ब रुपैया विदेशीरहेको सन्दर्भमा बाहिरिई रहेको छ। विदेशी भूमिमा गएर उपचार गराउने क्रममा नेपालीले भोग्नु परेका भाषागत लगायत थप आर्थिक समस्याको कुनै लेखा जोखा छैन। सञ्चालनमा रहेका अस्पतालहरुले पुर्‍याइरहेको सेवा पनि देशमा रहेका बिरामीहरुको अनुपातमा अत्यन्तै अप्रयाप्त भएकोले एक सुबिधा सम्पन्न अत्याधुनिक क्यान्सर अस्पतालको आवस्यकताको महशुस गरी यो अस्पताल खोल्न लागिएको श्रेष्ठले बताए। अस्पतालले आगामी माघ महिना देखी क्यान्सर उपचारको लागि आवश्यक सम्पुर्ण सेवाहरु जस्तै मेडिकल अन्कोलोजी (किमो थेरापी दिनुपर्नेहरुको लागि) सर्जिकल अन्कोलोजी (शल्यक्रिया गर्नुपर्ने बिरामीहरुका लागि) गाइने अन्कोलोजी (स्त्रि क्यान्सर रोगीहरुको लागि), पेडिएटि्रक अन्कोलोजी (बाल बच्चाको लागि), युरो अन्कोलोजी (मुत्र क्यान्सरका लागि), हेड एण्ड नेक अन्कोलोजी (टाउको तथा घाँटीका लागि) बोन म्यारो ट्रान्सप्लान्ट (रक्त क्यान्सरका लागि), थोरासिक अन्कोलोजी (छातीको क्यान्सर भएकाहरुको लागि) र अर्थोपेडिक अन्कोलोजी (हड्डीको क्यान्सर भएकाहरुको लागि) जस्ता सेवाहरु तुरुन्त सुरु गर्दैछ भने रेडिएसन अन्कोलोजी (रेडियो बिकिरणबाट गरिने उपचार) सेवा १ वर्ष भित्र प्रदान गर्ने लक्ष्य राखेको छ। रेडियसन अन्कोलोजी अर्न्तगत अस्पतालले भारत लगायत सन्सारकै उत्कृष्ट ठानिएको आई एम आर.टि/आई.जि.आर.टी (ईमेज गाईडेड रेडिएसन थेरापी) उपकरण प्रयोग गर्नेछ। र क्रमै संग अस्पतालको बेड संख्या बृद्दी गरि २५० सम्म पुर्याउने लक्ष राखेकोछ। अस्पतालको स्थापनाले नेपालबाट क्यान्सर रोगको उपचारको लागि विदेशिन बाध्य भएमा हजारौ विरामीहरुलाई राहत पुग्ने तथा देशको ठुलो धनराशि जोगिने कुरामा विश्वस्त रहेको अस्पतालले जनाएको छ।
कपिलबस्तु क्षेत्र नम्बर २ बाट अख्तर कमाल विजयी भएका छन् । ४ हजार ६ सय ७३ मत पाएर कमाल विजयी भएका छन् । यो भन्दा पहिलेको निर्वाचनमा नेपाली कांग्रेसबाट विजयी भएका थिए । उनलाई मधेसी जनअधिकार फोरमा नेपालका शेसराज यादवले ३६९१ मत पाएका छन् । यस्तै यही क्षेत्रमा नेपाली कांग्रेस पाँचौ स्थनामा आएका थिए ।
पोखरामा जारी 'सफल पोखरा कप'मा आजदेखि सेमिफाईनल चरणका खेल सुरु हुँदैछ। पहिलो सेमिफाईनल खेलमा मनाङमर्स्याङदी क्लबले बिभागिय टोली त्रिभुवन आर्मी भिड्दैछन्। फाईनल प्रबेशको लागि यी दुई टिमको खेले पोखरा रंगशालामा सुरु हुनेछ। क्वाटरफाईनलमा आर्मीले हिमालयन शेर्पा र मनाङले जावलाखेललाई पराजित गर्दै अन्तिम चारमा स्थान बनाएका हुन्। डिफेन्डीङ च्याम्पीयन मनाङ उपाधि दोहोर्‍याउने लक्ष्यको साथ मैदान उत्रने छ भने पहिलो सफल कपको उपबिजेता आर्मी इतिहास रच्ने धुनमा छ। आर्मीलाई मनाङ मर्स्याङदीसँग आजको भेट गोर्खा कपको बदला लिने अबसर समेत हुनेछ। ५ महिनाअघि काठमाण्डौमा भएको गोर्खाकपको फाईनलमा आर्मी मनाङसंग ४–१ ले पराजित भएको थियो। मछिन्द्र क्लबलाई १–० ले हराउँदै मनाङले अघिल्लो वर्ष उपाधि उचालेको थियो। आर्मी पहिलो संस्करणको फाईनलमा पाहुना टोली धनमुण्डीसँग पराजित हुँदा उपबिजेतामै सिमित भएको थियो। आजको बिजेताले उपाधि होडमा नेपलिज् फुटबल एसोसिएसन हङकङ र थि्रस्टारबिच भोलि हुने खेलको बिजेतासँग भिड्नेछ। एन्फा कास्कीको आयोजनामा जारी प्रतियोगिताको फाईनल खेल कात्तिक १६ गते हुनेछ।
संसदीय सुनुवाई विशेष समितिको बैठक मंगलबार पनि बस्दैछ। सिंहदरबार बिहान ८ बजेपछि बस्ने बैठकमा सर्वोच्च अदालतका आठ न्यायाधीश नियुक्तीका बिषयमा छलफल सुरु भएको छ। न्यायपरिषद्ले सर्वोच्चमा स्थायी न्यायाधीश नियुक्तिका लागि सिफारिस गरेका आठै नाम अनुमोदन हुने सम्भावना बढेर गएको छ। नेपाली कांग्रेस एकमुष्ठ सुनुवाइ गरेर टुंगो लगाउने पक्षमा छ। कांग्रेसलाई फोरम लोकतान्त्रिक, राप्रपा, दलित जनजाति पार्टी, स्वतन्त्र लगायत सभासदको समर्थन छ। संसदीय विशेष सुनुवाइ समितिको मंगलबारको बैठकमा परिषदले यसअघि पठाएको पत्रको भाषा र शैलीप्रति आपत्ति जनाउदै थप जानकारी माग्ने पत्रको मस्यौदा समितिको बैठकमा एमाले सभासद भीम रावलले पेश गरेपछि समितिका सदस्यहरुले विरोध गरेका छन्। न्यायपरिषदलाई पत्र पठाउने कुरामा समितिका सदस्यहरु सहमत भएपनि पत्रको प्रस्ताव समितिमा सदस्यले भन्दा समितिका सभापतीले पेश गर्नु पर्ने भन्दै प्रक्रिया नपुगेको भनी कांग्रेसका बालकृष्ण खाण र राप्रपा नेपालका कुन्ती कुमारी शाहीले विरोध गरेका थिए। सभापति कुलबहादुर गुरुङले अब उजुरी कर्तालाई बोलाउने भन्ने विषय राखेका थिए। त्यसपछि राजेन्द्र पाण्डेले सचिवालयले परिषदलाई पठाउने पत्रको बारेमा प्रस्ताव बैठकमा पेश गर्न माग गरेका थिए। भीम रावलले समितिका सदस्यहरुको विचारका आधारमा न्यायपरिषदलाई केही न केही जवाफ दिनुपर्छ भनि संविधान, कानुन र नियमावलीका आधारमा पत्र तयार पारेको छ। ल्ाोकतन्त्रमा संसदको सर्वोच्चतालाई अपमानित गर्दा भोलिको संविधान निर्माणमा ठूलो धक्का लाग्छ भनि परिषदले समितिलाई पठाएको पत्रको आसय भाषा लोकतान्त्रिक मूल्य मान्यता विपरित संसदीय सर्वोच्चतालाइ अपमानित हुने भएकोले यो समिति आपत्ति प्रकट गर्दै भविश्यमा यस्तो कार्य नदोहोर्‍याउन पत्राचार गर्छ। त्यसपछि एमाओवादीका गिरीराजमणी पोख्रेलले यो पत्रका साथ सिफारिसमा परेका व्यक्तिहरुको बारेमा परिषदको नियमावली अनुसार ८ जनाको सर्वोच्च अदालतका न्यायधीशको योग्यता र आधारहरुको विवरण पठाउन भन्ने। दोस्रो अहिले कि यो संविधान अनुसार समानुपातिक, समावेशी गरिएन र तेस्रो न्यायाधीश रामकुमारप्रसाद साहले असहमति जनाउँदा जनाउँदै अरु सिफारीस गरिएन भनि २४ घण्टाभित्र जवाफ माग्नु पर्छ। सुनुवाइ समितिमा सबै सदस्यहरुको एकता कायम गर्दै परिषदको पत्रले समितिको मूल्यमा आच आएको छ। अब परिषदका अधिकारी नआउने भनीसकेपछि किन एकमुष्ट सिफारिस भएन, संविधान अनुसार समावेशी र समानुपातिक भएन भन्ने पश्नको जवाफ माग्नै पर्छ तब मात्र समितिको गरिमा कायम हुन्छ। भीम रावलले पेश गरेको प्रस्तावमा मेरो आपत्ती छ। ठीक त यो सभापतिले प्रस्ताव राख्नु पर्यो व्यक्ति वा सदस्यले प्रस्ताव राख्ने होइन। अब शब्दमै अल्झिने कि प्रक्रियामा अगाडि जाने। अब पत्रको भाषा मिलेन भने त्यसको बारेमा दुबै संस्थाको सम्मान हुने खालको पत्र पठाउनु पर्छ। पत्राचारको अल्झनमा पर्नु हुदैन। हिजो एउटा सहमति भयो आज अर्को सदस्यको अर्कै प्रस्ताव आयो। अब हिजो सहमतिको प्रक्रियामा प्रवेश हुन्छ भने समितिले आपत्ति जनाउने कुरामा सहमति भएको थियो तर फेरि वादविवादमा पर्ने किसिमको कडा पत्राचारले अर्को अस्वाभाविक द्धन्द्धमा संसद र न्यायलय पर्ने त होइन? परिषदले हामीलाई होच्याएर पत्र पठाउन हुने हामीले अलिकति आफ्नो मर्यादा कायम गर्ने पत्र पठाउन डराउन पर्ने? परिषदबाट थप कागजात मगाउने कुरामा हामीले मगाउन सक्छौ। हरेक निकायले निर्णय गर्दा संविधान र जनउत्तरदायी हुनु पर्छ कि पर्दैन? परिषदले गरेको निर्णय संविधानसम्मत भएको भए अहिले यो विवाद गर्नु पर्थेन। संविधानको भावना अनुसार कुनै पनि निर्णय गर्न हामीले जवाफदेहीता बनाउनु पर्छ। कसैले गलत गरेको छ भने त्यसलाई सच्याउने पहल हामीले गर्नु पर्छ। परिषदको पत्रको जवाफ दिनुपर्छ। तर यो प्रस्ताव सभापतिले पेश गरेपछि मात्रै निर्णय गर्नु पर्छ। न्यायपरिषदले पठाएको पत्र र समितिमा भएको बहसले सबैको चासो बढेको छ। हामीले अब जिम्मेवार ढंगले प्रस्तुत हुन जरुरी छ। एउटा प्रस्तावमा निर्णय नहुँदै अर्को प्रस्ताव पेश हुँदा समस्या झन जटिल हुन्छ। हामीले हिजो सबैको सहमतिमा परिषदलाई पत्र पठाइ बोलाउने पनि सर्वसम्मत निर्णय गरेका थियौं। तर परिषदले संसदप्रति अपमान गर्ने ढंगले पत्र पठायो। प्रसाशनिक अंगले समेत जनप्रतिनिधिमूलक संस्थाप्रति जिम्मेवार छैनौ भनेपछि त्यो गलत छ भनि प्रस्ताव ल्याउने कुरामा सबैकेा सहमतिमा आएको हो। गिरिराजमणी पोख्रेलले राखेको ३ वटा कुरा सबैको विवरण, सबै पदका लागि कि सिफारिस भएन र समानुपातिक समावेशी भएन भन्ने कुराको पनि जवाफ मागौ भनेको हो। भीम रावल र पोख्रेलको प्रस्तावलाई अनुमोदन गर्दै उजुरीकर्तालाई बोलाइ प्रक्रियामा जाउ। होइन भने अघि पेश भएको प्रस्तावहरुलाई भोटिगंबाट निर्णय माग्छ। होइन भने सहमतिमा जाउँ। परिषदलाई पत्र पठाउदा अदालतले हामीलाई अरु चुनौती दिन्छ भनी नकामौं। अदालत पनि आफ्नो ठाउमा रहनु पर्छ। उ पनि कहा निर्णय दिने कहा नदिने भन्ने कुरामा सोचेर दिन्छ। परिषदसँग जवाफ माग्दा द्धन्द्ध बढ्दैन। भीम रावल र गिरिराजमणी पोख्रेलले राखेको प्रस्तावमा भाषामा समस्या भए मिलाउ। होइन भने हामीले विवेकको मत प्रयोग गर्नु पर्ने हुन्छ। समितिमा पेश भएका प्रस्तावमा सहमति गरेर जाने भए जाउ होइन भने प्रक्रियामा जाउ। होइन सहमतिमा नपुग्ने हो भने रावल र पोख्रेलको प्रस्तावलाई भोटिङबाट टुगो लगाउ। यी दुई प्रस्तावमा अहिले निर्णय हुन नसके सुनुवाइमा नै प्रभावित गर्ने छ। परिषदको पत्रको रुप र सारमा हेर्दा सारमा आउन मिल्दैन मिल्छ भने कानुनी बाटो देखाइदिनु भनेको हो र रुपमा केही असहमति हो। अब हामीले रुपमा भन्दा पनि सारमा बढी नअल्भि्क प्रक्रियामा अगाडि जाउ। अब पत्रको आदानप्रदानको गोलचक्करमा नपरौ। सुनुवाइ समितिका सदस्यहरुले परिषदलाई पठाउनउे पत्रका बारेमा विवाद उत्पन्न भएपछि समितिका सभापतिले कुलबहादुर गुरुगले पत्रको भाषा र शब्दको विषयमा तीन दलका प्रमुख सचेतकहरु बसी टुंगो लगाउन समय दिदै एक घण्टाको लागि बैठक स्थगित गरेका छन। सार र रुपको कुरा गरेको थिए। सार भनेको आलोचित गरेका सर्वोच्चले समेत आलोचना गरेका सबैलाई स्वीकार गर्ने कि के गर्ने भन्ने हो। रुप भनेको परिषद, अदालतको व्यवहार हो। राम्रालाई स्वीकार गरौ नराम्रालाई फालौ। पहिलो त सबैलाई रिजेक्ट गरौ भन्ने हो। होइन मिल्ने नै हो भने राम्रालाई अनुमोदन गरौ। हामीले इमान्दारीता साथ निर्णय गरौ। हाम्रो पाइन बाहिर हेरिरहेका छन्। नियम पूरा गर्ने र कर्मकाण्डी मात्रै बन्न खोजिरहेका छन्। हिजो हामीले गरेको सहमतिमा आज फेरि विवाद आएको छ। हिजो परिषदको पत्रमा आपत्ती गर्ने, समावेशी समावेशी र पर्ण सिफारिस किन भएन र कुन आधारमा सिफारीस गरेको भन्ने कुरा माग्ने भन्ने थियो। हिजो विषयबस्तुमा विवाद थिएन अहिले के मा विवाद भयो थाहा भएन। पत्र लेख्ने कुरामा नै भोटिङमा जाने हो भने भोलि निर्णय गर्दा के होला? झगडा तपाईहरु गर्ने हामीले किन भोट खसाल्ने? अहिले नै दुई चार जना बसी सहमतिको मस्यौदा बनाई ल्याउनुहोस। यो समितिमा पनि अन्तर्राष्ट्रिय चलनको पनि उलंघन भएको छ। बैठकमा खाने होइन। हामी चार पाँच जनाले एक एक करोड लिएको भनि पत्रकारहरुले लेखिसकेका छन्। हिजो भएका सहमतिमा फेरि आज किन नौटंकी? कांग्रेस, एमाले, एमाओवादीका सचेतक बसी ल्याउ हामी पास गरिदिन्छौं। अब हामीले सहमतिका साथ अगाडि बढाउने कुरामा सबै सहमत छौ। उजुरीकर्ता बोलाउने, सिफारिस व्यक्तिलाई बोलाउने कुरा गर्नु पर्छ। परिषदलाई पत्र पठाउने सवालमा कतिपय शब्दमा आपत्ति जनाउने कुरामा सचेत हुनु पर्छ भनि परिमार्जन गर्न जरुरी छ। परिषदद्धारा पठाइएको पत्रमा समितिप्रति लक्षित गरी उल्लेखित केही भाषा र शब्द पनि हाम्रो ध्यानाकर्षण भएको छ र लोकतान्त्रिक संस्थाप्रतिम मर्यादित भाष प्रयोग गर्न सचेत गर्ने खालको पत्र पठाउँ। प्रस्तावित न्यायधिसको बारेमा विवरण भए चाडो पठाइदिन अनुरोध गर्ने। त्यसपछि सभापतिले परिषदलाई पठाउने पत्रको भाषा र शब्दको विषयमा तीन दलका प्रमुख सचेतकहरु बसी टुंगो लगाउन समय दिदै एक घण्टाको लागि बैठक स्थगित गरेका छन।
नेतृत्व त्यो वर्गबाट हुनुपर्छ जुन वर्गको उ प्रतिनिधित्व गर्छ। अहिलेका अधिकांश नेतृत्व उच्च वर्गमा जिउँछन् र निम्न र मध्यम वर्गको भोट आशा गर्छन्। ति वर्गहरुको समस्यालाई साँच्चिकै समस्या चुनावका बेलामात्र देख्छन्। सामाजिक संजालमा लोकप्रिय भएको बासु क्षितिजको एउटा यथार्थपरक व्यंग्यचित्रमा नेताका चुनाव चिन्हक रुपमा कुर्सी, रुपैयाँको बन्डल, गगनचुम्बी महल, बिलासी गाडी, हेलिकप्टर, हवाइजहाजले उनीहरुको आकांक्षा प्रतिबिम्बित गरिएको छ भने मतदाताहरुका लागि खाना, नाना, बाटो, बिद्यालय, सानो घर, मोटरबाटो, पुल, रोजगारीको लागी कारखानाजस्ता चाहना देखाइएको छ। यो ब्यंग्यचित्रले अहिलेको नेपालको राजनीतिमा देखिएको फरक चाहना वा “कन्फ्लिक्ट अफ इन्ट्रेस्ट” सहज रुपमा प्रस्तुत गर्छ। खेतिकिसानी गर्नेले मात्र मल, बिउ सिँचाइको समस्या थाहा पाउँछ। खेती नगर्नेले किसानको नेतृत्व गर्नै सक्दैन। बिद्यार्थीको संगठनको नेतृत्व छोरा नै बिदेशमा उच्चशिक्षा पढ्दै गरेको बाबुले गर्नै सक्दैन। गाउँको तरकारी फलफूलले भोगेको बजारको समस्या सपिङ मलमा लत लागेकाले बुझ्न सक्दैन। फोनको भरमा सरकारी खर्चमा पानी ट्यांकी घरमा खसाल्नेलाई मेलम्ची बनाउनुभन्दा ढिलो बनेर त्यसबाट आउने कमिशन प्यारो हुन्छ, आम मानिसलाई भोग्नु परेको पानीको समस्या बुझ्नै चाहँदैन। आफ्ना सन्तानलाई उच्च स्तरका निजी बिद्यालयमा पढाउने नेतृत्वलाई गरिबका बच्चाहरु पढ्ने सरकारी बिद्यालयका समस्या समस्यै लाग्दैन। चिलगाडीमा सयर गर्नेलाई सडकको समस्याले छुँदै छुँदैन। नेपाली मिडियामा कहिलेकाहिँ विदेशका उच्च नेतृत्बका साधारण जीवनशैलीले स्थान पाउँछन्। बेलायतका प्रधानमन्त्री भुमिगत रेलमा साधारण यात्रुको रुपमा कार्यालय जान लागेको, ईरानका पूर्ब राष्टपति रेलमा बिश्बद्यालयमा पढाउन जान लागेका वा नर्बेका प्रधानमन्त्री ट्याक्सी चालकको रुपमा आफ्ना मतदाताको समस्या बुझ्दै गरेका जस्ता हाम्रो समाजमा “अचम्म” मान्नु पर्ने तस्बिरहरु आउँछन। के हामी हाम्रो देशका इमान्दार मानिसहरुले सादा जीवन जिउँदा गर्व गर्न सक्छौं? हाम्रो समाजमा नियम मिचेर हिंड्ने मानिसलाई बाठो वा चलाखको रुपमा चित्रित गरिन्छ। जो फटाहा कुरा गरेर आफ्नो कुरा माथि पार्छ उसलाई बाठोको रुपमा सक्षम मानिन्छ। जो मानिस इमान्दारीतासाथ समाजमा नियम मानेर चल्छ उसलाई सोझो वा लाटो मानिन्छ। यसरी नकारात्मकता लाई प्रश्रय दिइन्छ र समाज फेरि आफ्नो राजनितिक नेतृत्व इमान्दार होस् भन्ने कल्पना गर्छ। समाजले बिद्यार्थीहरुको शिक्षाप्रति समर्पित ईमानदार शिक्षकलाई कदर गर्छ कि दलका झोला बोकेर फट्याइँ गर्दै अकूत कमाएको शिक्षकलाई? कस्लाई सफल मान्छ समाजले? नियुक्तिमा को छानिन्छ? पैसा कमाउने बाहेक समाजलाई सकारात्मक योगदान दिनेहरुलाई कदर गर्न ढिलो भैसकेको छ। प्राय: नेपालीहरुलाई चाहिएछ नपढी वा मिहेनत नगरी (चोरेरै भए पनि) सिप केही नजाने पनिटन्न नम्बर आएको प्रमाणपत्र, त्यो प्रमाणपत्र देखाएर जागिर (त्यो पनि प्रतिस्पर्धा गरेर हैन,भनसुनको भरमा)। जागिर कहाँ - टन्न कमाउने ठाउँमा (भ्रष्टाचार हुने अड्डा), कति पैसा चाहिने- काम क्यै गर्न नपर्ने उडाएर मोज गर्न पुग्ने! यो गर्न सक्ने मानिस सफल सक्षम र बाठोको रुपमा चित्रित हुन्जेल हाम्रो विकास सम्भव छैन। के हाम्रो समाज आफ्नै वर्गबाट इमान्दार नेतृत्व छान्न तयार छ त? राजनीतिमा छिर्न योग्य युबाहरु तयार हुनु पर्यो भन्ने बहस त हामी गर्छौ। तर समस्या राजनितिमा छिर्ने ढोका कुन हो, कहाँबाट छिर्ने? कोही नयाँ मान्छेको रुपमा कसैले कुनै पार्टी गठन गर्‍यो भने हाम्रो समाजले यस्ले कोसँग पैसा खाएर पार्टी खोल्यो भन्छ। त्यो मान्छेको बिगत के हो, उ कति इमान्दार छ र उस्को समाजका समस्याको बुझाइ र समाधान के छ बुझ्ने कोशिस नै गर्दैन। हाम्रो समाजलाई नयाँ भिजन र कार्यशैलीको कुनै मतलब हुँदैन, केबल कति पुरानो वा चर्चित (वा कुख्यात) नेता हो भन्ने मात्र गणना हुन्छ। मिडियालगायतले पनि तिनै पुरानाहरुलाई नै प्राथमिकता दिन्छन्। नयाँ नौलो विचार र भिजन लिएर अगाडि बढ्ने लाई तुरुन्तै स्वीकार गर्न न समाज तयार छ न मिडियाले कुनै ठाउँ दिन्छ। राजनीति गर्न कति बर्ष जेल बस्नु पर्ने वा कुन पार्टीको भातृ संगठनमा लागेर केही बर्ष बाँदरेपन देखाएर थुप्रै गाडी जलाउने, सिसादेखि मानिसको टाउको, हात, खुट्टा फुटाएको वा भाँचेको हुनुपर्ने योग्यता चाहिन्छ। हाम्रा समस्याका समाधान दिन सक्ने नेतृत्व हाम्रो समाजले छान्दैन र फेरि कुरा काट्छ केही गर्न सकेन। अझै २०-३० बर्षमा केहि गर्न नसकेका बुढाहरु चुनाबमा उठदा जिताउने हामीले? बाराक ओबामा राजनीतिमा लागेको १२ वर्षमा अमेरिकाको राष्ट्रपति भए। बिल क्लिन्टन ४२ वर्षमा राष्ट्रपति भए। हामी कहाँ नयाँ सोच र नयाँ भिजनसहित कुनै युबा राजनितिमा आउने बाटो हाम्रो समाज, हाम्रो मिडिया र हाम्रा बिद्यमान सोचले दिने अबस्था देखिँदैन। हाम्रो समाजले आफ्नो आबश्यकताको समाधान दिनसक्ने क्षमता भएको मान्छेको पहिचान गर्न नै सक्दैन, कमसेकम हालसम्म सकेको छैन। केबल पुराना असफल फटाहा अनुहारको फत्तुर पत्याउँछ, जुन बाटोबाट कहिल्यै समाधान निस्कदैन। स्थापित फटाहाहरुलाई पुनः विस्वास गरेर समय नष्ट नगरौं। बिकास भाग्यमा आउने होइन पौरख गरेर मात्र हुन्छ। हामी परिवर्तित हुनैपर्छ, युबा पुस्ताले कमसेकम नयाँ ढंगबाट सोच्नैपर्छ। हामीलाई हाम्रो समस्याहरुको समाधान दिन सक्ने नेतृत्ब चाहियो, नकि नयाँ समस्या निकाल्ने समाजमा बिष घोल्ने नेतृत्ब। समाजको सोच नै परिबर्तन गर्न मिडियामा रहेका युबा पुस्ताले भूमिका खेल्नु पर्छ, हो नेपालका प्रायः मिडिया स्बतन्त्र छैनन्,प्रकाशकका आर्थिक र अन्य उद्देश्यहरु बाट संचालित छन् तर कसैले पकडमा राख्न नसक्ने सामाजिक संजाल र डिजिटल मिडिया एउटा उत्तम विकल्प हो। नयाँ नयाँ बहसहरु चलाउँ, समाजको कमी-कम्जोरी पहिचान गरौं र देशको उन्नति गराउन सक्ने बाताबरण र सक्षम नेतृत्ब बिकास गरौं।
चुनावपछि बन्ने संविधानसभाले तय गर्ने राज्य पुनसंरचनाको खाका यही सरकारले बनाउन थालेको छ । राष्ट्रसंघीय विकास नियोग (युएनडिपी)ले दिने ५० करोडको ठेक्का पाएर सामान्य प्रशासन मन्त्रालयले काम सुरु गरिसकेको आजको नयाँ पत्रिकामा खबर छ । राष्ट्रसंघीय विकास कार्यक्रम (युएनडिपी)ले ५० करोड दिएपछि सामान्य प्रशासन मन्त्रालयले त्यस्तो मोडेल बनाउन लागेको हो। मन्त्रालयले सो महत्वाकांक्षी परियोजनाको नाम ‘प्रिपियर्ड’ दिएको छ । हाल मन्त्रालयको मुख्य ध्यान नै यही प्रिपियर्ड परियोजनामा केन्द्रित छ । सामान्य प्रशासन मन्त्रालयको माथिल्लो तलामा प्रिपियर्डको सचिवालय बनाइएको छ । परियोजनाको जिम्मा सामान्य प्रशासन मन्त्रालयले पाएको भए पनि नयाँ प्रशासनिक संरचनाको मोडेल बनाउन आवश्यक सुभपाल लिन भन्दै दातृ निकाय युएनडिपीले नै आधा दर्जनभन्दा बढी परामर्शदाता (कन्सल्टेन्ट) नियुक्त गरेको छ । यो परियोजनाका लागि युएनडिपी र सामान्य प्रशासन मन्त्रालयबीच गत मार्चमा ५० करोडको सम्झौता भएको थियो । त्यसको झन्डै तीन महिनापछि जुनदेखि यो परियोजना सञ्चालनमा आएको हो । परियोजना अवधि सम्झौता भएको मितिले दुई वर्षको रहेको मन्त्रालयले जनाएको छ ।
एकै दिन ३ हजार ४ सय मूल्य बढेपछि बुधबार नेपाली बजारमा सुनको मूल्यले नयाँ रेकर्ड बनाएको छ । मंगलबार ५९ हजार ९ सयमा कारोबार भएको सुन आज ६३ हजार तीन सय पुगेको हो । यसअघि गत मंसिरमा ६१ हजार ८ सय ५० रुपैंयासम्म पुगेको सुनको मूल्यले आज नेपाली बजारमा नयाँ रेकर्ड बनाएको हो । डलरको मूल्य र अन्तरार्ष्ट्रिय बजारमा पनि सुनको मूल्य बढेपछि नेपाली बजारमा मूल्य बढेको नेपाल सुनचाँदी व्यवसायी संघले जनाएको छ ।
नेकपा (एमाले) का अध्यक्ष झलनाथ खनालले बलियो सङ्गठन र जनउभार देखिएपनि सर्लाही क्षेत्र नं १ बाट आफू पराजित हुनाका कारण समीक्षा गर्न मातहतका कमिटीलाई निर्देशन दिएका छन्। अध्यक्ष खनालले शनिबार एक प्रेस विज्ञप्ति जारी गरी जनकपुर अञ्चल समन्वय कमिटी, जिल्ला कमिटी सर्लाही र सम्बन्धित क्षेत्रीय कमिटीलाई यस्तो निर्देशन दिएका हुन्। उनले सर्लाही क्षेत्र नम्बर १ का १२ वटै गाविसमा एमालेको बलियो जनाधार रहेको भन्दै झिनो मतअन्तरको पराजयले जनताको मनलाई कहिल्यै पराजित गर्न नसक्ने र आफू सदैव सर्लाहीवासीका साथ रहने पनि उल्लेख गरेका छन्। इामबाट निर्वाचित खनाल एमाओवादीका उम्मेदवार शम्भु श्रेष्ठबाट सर्लाहीमा पराजित भएका थिए। निर्वाचनका क्रममा सर्लाहीको एकीकृत विकाससम्बन्धी अवधारणामार्फत विकास निर्माण गर्ने प्रतिबद्धताबाट आफू पछि नहट्ने भन्दै अध्यक्ष खनालले आफूलाई मतदान गर्ने मतदाता, नेेता कार्यकर्ता तथा आम जनतामा आभार पनि प्रकट गरेका छन्। रासस
पुरानो मुलुक पुराना एजेण्डा विषय प्रवेशअघि एउटा छोटो प्रसंग– गत हप्ता बिदेशमा कार्यरत एक नेपालीले नेपाल चिनाउने सन्र्दभमा गरिएको प्रस्तुतिमा सबैभन्दा जोड दिएर उल्लेख गरे नेपाल दक्षिण एसियाकै सबैभन्दा पुरानो मुलुक हो । दक्षिण एसियाको पुरानो मुलुक भनेर हामीले सधैं गर्व गर्ने नेपाली समाजकोे बिडम्बना यो पनि हो, आजको दिनसम्म पनि नेपाली राजनीतिको एजेण्डा २००७ साल वरिपरि नै झुण्डिरहेको छ । हो दक्षिण एसियाका अन्य मुलुकहरु पनि विभिन्न आन्तरिक समस्याहरुबाट गुज्रिरहेकै छन्, तर केही आधारभूत राजनीतिक मुद्दाहरुको छिनोफानोको प्रश्न उनीहरुको प्राथमिकता होइन । आजसम्म पनि हाम्रा दैन्नदिन बहसहरु जनजिविकाका सवाल, क्षेत्रगत सुधार (जस्तै कृषि, उद्योग, प्रविधि) नभएर संविधान सभा, राज्यको पुनर्संरचना लगायत विषयहरु नै छन् । नेपाली मित्रको दक्षिण एसियाकै पुरानो मुलुकको प्रस्तुतिपछि अनौपचारिक संवादमा मैले ती मित्रलाई भनेँ, टाल्न बाँकी पुराना भ्वाङ थुप्रै भएको पुरानो मुलुक भनेर भनौं नेपाललाई । यति भन्दा के पनि उल्लेख गर्न भुल्नु हुदैंन भने ति भ्वाङ टाल्ने जिम्मेवारी इतिहासले आजकै पुस्तालाई सुम्पेको छ । टाल्न बाँकी पुरानो प्वाल वा छिनोफानो गर्न बाँकी पुरानै मुद्दामध्ये एक हो संविधान सभाको गोलचक्कर । जटिल शान्ति प्रकृया र उस्तै जटिल केही सामाजिक, आर्थिक, प्रशासनिक र राजनीतिक मुद्दाहरु सल्टाउने सवालमा अति महत्वाकांक्षी भएर संविधान सभाको कार्यतालिका बनाउँदा, कार्यतालिकाप्रति ठूला दल र तिनका शीर्ष नेतृत्व इमान्दार नहुँदा, आम जनताको तहमा पुरा गर्नै नसकिने आकांक्षाको पहाड अग्लिनु र त्यस्ता चुनौती सम्बोधन गर्नुको साटो आफ्ना दल र दलगत गुटका फाइदाबेफाइदा केलाएर समय बिताउँदा र सबैभन्दा बढि संविधानसभाद्वारा संविधान निर्माणजस्तो ऐतिहासिक अवसरमा पनि सरकार अदलबदलमा दलहरूले उर्जा खर्च गरिरहँदा संविधान निर्माण अलपत्र भयो । पहिलो संविधान सभाको अवसानपछि मुलुक संविधान सभाको दोस्रो निर्वाचनतर्फ लम्किरहेको छ । भलै दोस्रो संविधान सभाको सफलताबारे शंका पर्याप्त छन्, ती शंकाहरुको निवारण गर्ने जिम्मेवारी राज्य र ठूला दलकै हो । बहसका आयाम यति नै बेलामा संविधान सभाको निर्वाचन कि स्थानिय निकायको भन्ने बहस पनि यदाकदा हुने गरेका छन् । निश्चय नै डेढ दशक भन्दा लामो अवधिदेखि स्थानिय निकाय जन प्रतिनिधि विहिन हुँदा नागरिकका दैनिक जीवनमा प्रभाव पार्न सक्ने र पहुँचमा भएको एक मात्र राज्यका स्थानीय निकाय भुत्ते भएका छन्, जसले गर्दा स्थानीय स्तरमा हुने गरेका विकास निमार्णका कामहरु केही टाउके दलका स्थानीय नेताहरुको बाँडी खाने भाँडो भएको छ । स्थानिय निकायहरु नयाँ पुस्ताका नेताहरु जन्माउने र स्थानिय स्तरमा लोकतन्त्रको जग बलियो बनाउने संयन्त्र पनि हुन् । त्यसकारण यिनको अभावले निम्त्याएका विकृतिको चाङ ठूलै छन्, यसमा कुनै शंका छैन । तर, राजनीतिक घटनाक्रमहरु, राजनीतिक दलको मनस्थिति, राष्ट्रिय आवश्यकता, अन्र्तराष्ट्रिय अभिमत, आम मानिसका आकांक्षाहरु र ६ दशकभन्दा बढी समयदेखि देशले पालिराखेको सपना पूरा गर्नुपर्ने बाध्यता लगायतका कंैंयौं कारणले यति बेलाको पहिलो आवश्यकता स्थानीय निर्वाचन नभई संविधान सभाको चुनाव नै हो । सहभागिता र स्वामित्वको प्रश्न केही मानिसलाई लाग्छ, संविधान त केही विज्ञलाई बनाउन दिए टण्टा नै साफ । २००७ सालमा तत्कालिन राजा त्रिभुवनले संविधान सभाको चुनावलाई त्यसै तुहाइदिएका थिए । आम जनताहरुको सहभागितामा बन्ने बलियो संविधान उनका नोकरचाकरहरुले लेख्ने कानुनभन्दा अवश्य नै लोकतान्त्रिक, अग्रगामी र सहभागिता मुलक हुनेवाला थियो, त्यस्तो संविधानले लामो समयदेखि राणाहरुले बनाइदिएको पिजंडामा कैद राज खलकलाई जनताले बनाएको संविधानले एउटा सम्मानित तर निश्चित भूमिकामा छाडिदिने थियो जुन राजा र राजपरिवारलाई मन पर्ने कुरै भएन । यसैले लामो समय सम्म जनतालाई आफ्नो संविधान आफै लेख्ने हक राजा महाराजाहरुले खोसे र आजभोलि कतैकतै आवाज सुनिन्छ, भाँडा माझ्दै गरेका, अनपढ, दलित, माझीहरूले बनाएको संविधानभन्दा त केही विज्ञले बनाएकै ठिक । संविधान सभाले बनाउने संविधानमा विज्ञहरुको संलग्नता नहुने हुँदैन, विज्ञहरुको काम आम जनताको आकांक्षा, देशले अघि जान खोजेको बाटोलाई कानुनी र संवैधानिक भाषामा लिपिबद्ध गर्ने हो । जनताका प्रतिनिधिले जनताको आकांक्षाको प्रतिनिधित्व गर्छन् । संविधानका काला अक्षरहरु कानुन र ऐन नियमका वर्णनमात्रै होइनन्, ती अक्षरहरुमा देशको ढुकढुकी बोल्नु पर्छ । एक छिनलाई मानौं, नेपालमा माझीहरु छन्, अनपढ दलित, कमलरी, अपांग, तेस्रोलिंगी, चेपाङ, हेपिएका महिला छन् । यदि तिनीहरुको स्वामित्व र सहभागिता संविधानमा भएन भने संविधानका अक्षर फगत कानुनी जन्जाल हुन्छन्, तिनमा जीवन हुन्न । सहभागिता र स्वामित्व त्यस्तो अवस्थामा संविधानमा सहभागिता, स्वामित्व र सम्मान भएन भने संविधानको आफंैमा अल्पायु लिएर जन्मन्छ । राजनीतिक चेतना र जागरण संविधान निर्माण जारी रहँदा यस पंक्तिकार संविधान सभामा यो साता नामक रेडियो कार्यक्रममा आवद्ध थियो, त्यो कार्यक्रमको दौरान हामीले एउटा रेडियो स्तम्भ सुरु गरेका थियौं, तपाईंको प्रश्न सभासद्को जवाफ । पैसा नपर्ने एसएमएस र फोनबाट त्यस्ता प्रश्नहरु सभासद्को लागी संकलन गर्दा मलाई याद छ, अधिंकाश प्रश्नहरु विकट कर्णाली र मधेशका गाउँहरु र दलित बस्तीबाट धेरै आउँथे । संविधान निर्माणप्रति सबैभन्दा धेरै चासो पछि परेका वर्ग र समुदायप्रति थियो । संविधान सभा र त्यससंग जोडिएको प्रकृयाले र्निमाण गरेको राजनीतिक चेतना र जागरण विज्ञ टोलिले र्निमाण कहिल्यै आउन सक्दैन, यद्यपि राजनीतिक दल, तिनका नेता र कार्यकर्ताले यो जागरणलाई उर्जाको रुपमा लिनुको साटो त्यसप्रति राजनीति गर्न खोज्दा त्यो नैराश्यमा परिणत भयो । शfसकीय स्वरुप र राज्य पुनर्संरचना नयाँ संविधानको निमाणसँगै आशा गरौं, पहिलो अवधिमा सबैभन्दा दुख दिएका विषय शासकीय स्वरुप र राज्य पुनर्संरचनाको प्रश्नको हल हुनेछ, शासकीय स्वरुप र राज्यको पुनर्संरचना मुख्यतः संघीय संरचनाले देशमा नयाँ खाकाको विकास गर्नेछ । त्यसपछि हुने स्थानीय निकायको चुनावले मात्र त्यो खाका संस्थागत गर्न मद्धत पुग्नेछ । कुनै निचोडमा नपुगी हुने स्थानीय चुनावले त्यो नयाँ खाकाको र्निमाण र विकासमा बाधा त पु¥याउँदैन तर अलमल अवश्य नै हुनेछ । रेग्मी सरकारको बैधता रेग्मी सरकार विशेष परिस्थितिमा र्निमाण भएको सरकार हो । यो लोकतान्त्रिक र बिधिसम्मत सरकार अवश्य पनि होइन र यो सरकारलाई लामो समय सम्म टिकाइरहनु कदापि उचित हुँदैन । तर प्रमुखदलहरु र अन्तर्राष्ट्रिय शक्तिहरुको सहमतिमा यो सरकार बनिसकेपछि यसको मुख्य कार्यभार संविधान सभाको निष्पक्ष र भयरहित निर्वाचन र त्यसको जगमा बन्ने सरकारका लागि बाटो खुला गर्नु नै हा । यो काम जति छिटो गरियो, त्यत्तिनै छिटो अप्ठेरोमा परेको लोकतान्त्रिक मार्गले गति लिनेछ । स्थानीय चुनाव अहिले रेग्मी सरकारलाई नै गराउन लगाउनु यो विधि नाघेर बनाइएको सरकारलाई लम्बाइराख्नु र गैरदलीय शासन अभ्यास निरन्तरता हुनसक्छ । अन्तमा यसले घाटा लाग्ने लोकतन्त्रको संस्थागत विकासमा नै हो । जति लामो समयावधि रेग्मी सरकार रहन्छ, त्यत्ति नै बेलासम्म लोकतन्त्रको विकासमा कालो बादल लागी नै रहनेछ । अर्काे प्रसंग बैद्य माओवादी, अशोक राईको संघीय समाजवादी पार्टी र अन्य केही साना दलको आपत्ति संविधान सभाको चुनावमै पनि छ, संविधान सभाको चुनावमै सहमत हुन अप्ठेरो मानिरहेका ती दलहरु स्थानीय निकायको निर्वाचनमा सहमत हुने कुनै गुन्जायस देखिँदैन । त्यो शक्ति सानो होला तर स्थानिय स्तरमा हुने निर्वाचनका गतिविधि भड्काउन त्यो पर्याप्त छ । स्वर्णयुगको नोस्टाल्जिया २०४६ सालको परिवर्तनपछि जन्मेको सरकार र त्यसपछिको अवधि नेपालको आर्थिक विकास, स्थानिय विकासको चरणमा स्वर्णयुग ठान्ने केही प्रवृत्ति छ, २०४६ पछि निश्चय नै उदारवादी आर्थिक नीति, स्थानीय निकायलाई बजेट अनुदान, सञ्चार क्षेत्रको विकास आदि विभिन्न विकासका अवयवमा सकारात्मक वृद्धि भएको अवश्य नै हो । तर त्यो अवधिबारे मेरो भन्नु यत्ति छ त्यसलाई स्वर्णयुग मानेर सरकारी संस्थानहरुको चरण राजनीतिकरण, सासंदहरुको खसीबोका प्रकरण, राष्ट्रियदेखि स्थानिय स्तरमा भएका अनमियततालाई नजरअन्दाज गर्न सकिन्न । २०४६ देखि २०५८ सम्मको चरण लोकतन्त्रको विकास, विकेन्द्रीकरणको अभ्यास, समाज सुधारको क्षेत्रमा केही कानुनी सुधारका प्रयासहरुका लागि समग्र रुपमा एउटा पाइलट फेज मात्र थियो, त्यो युगलाई स्वर्णयुग मानेर अब देश २०४७ को चरणमा जान सक्दैन । परन्तु त्यस चरणमा भएका र गरेका गल्तीहरु आगामी दिनका लागी गतिला पाठ भने बन्न सक्छन् । त्यसैले स्वर्णयुगलाई कल्पेर स्थानीय चुनावमा जाँदा न घर न घाटको जोगीको कथाको पुनरावृत्ति मात्रै हुनसक्ने जोखिम उच्च छ । संविधान सभा र स्थानिय निकायको चर्चा स्थानिय निकायको चुनाव हुनु अति आवश्यक छ, त्यसबारे बहस गर्नु पनि आवश्यक छ त तर संविधान सभाको चुनावको महत्व र आवश्यकता नजरअन्दाज गर्ने मूल्यमा होइन । स्थानिय निकायको चुनाव संविधान सभाको चुनावलाई ओझेल पार्ने वा जारी प्रकृया तुहाउने अर्थमा होइन, बरु संविधान सभाको चुनाव स्थानिय निकायको चुनावको बाटोखुल्ला राख्ने गरी हुन जरुरी छ । त्यसकारण यतिबेला बहसको कोणलाई संविधान सभाको निर्वाचन कसरी धाँधलीरहित, स्वतन्त्र र सहभागितामुलक बनाउन सकिन्छ र संविधानका विषयवस्तुलाई कसरी छरितो ढंगले व्यवस्थित गर्न सकिन्छ भन्नेतिर हुन जरुरी छ । अन्यथा गुमेको स्वर्गको लोभमा प्राप्त धर्ति पनि खेर जान बेर छैन । बहस गर्ने समय त प्रशस्त छ तर यदि जारी प्रक्रियाको अन्तिम चुकुल पनि फुस्कियो भने पहिल्यै धराप परेको लोकतन्त्रलाई काँध थाप्ने कुनै चारा बाँकी रहने छैन ।
एकीकृत माओवादीका अध्यक्ष पुष्पकमल दाहाल प्रचण्डले पार्टीको राष्ट्रिय सम्मेलनबाट नयाँ पार्टीको जन्म हुने बताएका छन् । एमाओवादीको दोस्रो धनुषा जिल्ला अधिवेशनलाई सोमबार जनकपुरमा सम्बोधन गर्ने क्रममा प्रचण्डले कम्युनिष्टको जगमा जन्मिएका पार्टीलाई एकीकृत गरी दलित, जनजाती, उत्पीडित, अल्पसंख्यक, मधेसी,किसानलगायतलाई समेटेर आफूले नयाँ पार्टी खोल्ने योजना रहेको बताए। आजको नयाँ पत्रिकामा खबर छ। 'नयाँ पार्टी खोल्नेर् योजना बनाएका छौ। त्यसलाई राष्ट्रिय सम्मेलनबाट अनुमोदन गरी पारित गराउँछौ,' उनले भने,' माओ जोडिएका सबै कम्युनिष्टको ध्रुवीकरण र परिवर्तनकारी शक्तिको मोर्चा बनाउने प्रस्ताव राष्ट्रिय सम्मेलनमा लगिँदैछ। अब एमाओवादीमा काम छैन,पार्टीको नाम परिवर्तन हुन्छ।'
नेपाली सेनाले संविधानसभा निर्वाचनमा भएको भनिएको धाँधलीमा आफ्नो संलग्नता रहेको आरोपको खण्डन गरेको छ। धाँधलीमा सेनाको संलग्नता रहेको एमाओवादीसहितका दलहरुको आशंकालाई सेनाले सेनाको अराजनीतिक एवं व्यवसायिक चरित्रमाथि प्रहार गर्ने प्रयास एवं प्रचारवाजी भनेको छ। सैनिक जनसम्पर्क निर्देशनालयले बिहीबार विज्ञप्ति जारी गरी उक्त खण्डन गरेको हो। विज्ञप्तिमा उल्लेख छ: नेपालको अन्तरिम संविधान २०६३ अनुरुप नेपाल सरकारको वैधानिक निर्णय बमोजिम गत मंसिर ४ गते सम्पन्न भएको संविधानसभा निर्वाचनमा नेपाली सेना परिचालन भई, ‘संविधानसभा निर्वाचनलाई निष्पक्ष, स्वतन्त्र, शान्तिपूर्ण र भयरहीत वातावरणमा सम्पन्न गर्ने नेपाल सरकारको लक्ष्य अनुरुप’ नेपाली सेनालाई प्राप्त कार्यादेश नेपाली सेनाले नितान्त इमान्दारीपूर्वक, उत्कृष्ट एवं व्यवसायिक ढंगले सम्पन्न गरेको तथ्य सबै सामु छर्लङ्ग छ । नेपाली सेनाको यस भूमिकालाई नेपाल सरकार, निर्वाचन आयोग, कुटनीतिक क्षेत्र, राष्ट्रिय तथा अन्तर्राष्ट्रिय स्वतन्त्र पर्यवेक्षक, नागरिक समाज, संचारजगत लगायत संलग्न सबै क्षेत्रबाट समेत प्रसंशा भएको सर्वविदितै छ । नेपाल सरकारको निर्णयबाट प्राप्त कार्यादेश बमोजिम नेपाली सेनाले आफ्नो जिम्मेवारी इमान्दार एवं कर्तव्यनिष्ट भई पालना गरेको परिप्रेक्षमा केही संचार माध्यम मार्फत निर्वाचनमा धाँधली भएको भन्ने नाममा आधारहीन, तथ्यरहीत एवं भ्रमपूर्ण प्रचारबाजी गरी राष्ट्रिय सेनालाई अनावश्यकरुपमा विवादमा तानी नेपाली सेनाको अराजनैतिक एवं व्यवसायिक चरित्रमाथि प्रहार गर्ने प्रयास एवं प्रचारवाजीप्रति नेपाली सेनाको ध्यानाकर्षण भएको छ । नेपाली सेनाले निर्वाचनमा निर्वाह गरेको निष्पक्ष भूमिकालाई सम्पूर्ण नेपाली जनताले आत्मसात् गरी वास्तविकता बुझेको तथ्यप्रति नेपाली सेना विश्वस्त र गौरवान्वित छ । नेपाली सेना सदैव देश र जनताको सुरक्षाप्रति कटिबद्ध छ ।
अध्यक्ष पुष्पकमल दाहालको राजनीतिक प्रतिवेदनमाथि लिखित टिप्पणी दिँदै तत्काल महाधिवेशनको माग उठाउँदै आएका वरिष्ठ नेता डा. बाबुराम भट्टराई बन्दसत्रको सकसले ‘बिरामी’ परेका छन्। बन्दसत्रको तेस्रो दिन भट्टराई विहानैदेखि अनुपस्थित छन्। ‘प्रेसर बढेको’ भन्दै भट्टराई बिहानैदेखि होटलमै बसे। विहान ८ बजेदेखि बन्दसत्रको कार्यक्रम सुरु भएको थियो। ‘उहाँ स्वास्थ्यमा समस्या देखिएको भनेर बन्दसत्रमा आउनुभएन,’ प्रवक्ताद दीनानाथ शर्माले भने, ‘अरु केही कारण हैन।’ भट्टराई निकट स्रोतका अनुसार भट्टराईले शनिबार औषधी खान छुटाएका थिए। अध्यक्षको प्रतिवेदनमा असहमति जनाउँदै आएका भट्टराईको अनुपस्थितिलाई ‘महत्वपूर्ण’ रुपमा लिइएको छ। ‘प्रेसर बढेपछि उहाँ होटलमै आराम गरेर बसिरहनुभएको छ,’ भट्टराई निकट नेता गंगा श्रेष्ठले सेतोपाटीसँग भने, ‘असहमति वा असन्तुष्ट बनेर सहभागी नभएको हैन।’ राजनीतिक प्रतिवेदनमाथि छलफलका लागि गठन गरिएका २२ समूहमध्ये १८ वटा समूहले बन्दसत्रमा आइतबार राय पेश गरेका छन् । प्रवक्ता शर्माका अनुसार ती सबैले नेतृत्वको ‘मूल स्पिरिट’ अनुसारै राय प्रस्तुत गरेका छन्। टिप्पणीका क्रममा उनीहरुले पार्टीलाई प्रतिस्पर्धी बनाउन चुस्त र गतिशील संगठन बनाउनुपर्ने र नेता तथा कार्यकर्ता दुबैको कार्यशैली सच्याउन पर्नेमा जोड दिएको स्रोतले बताएको छ। कतिपय टिप्पणीकर्ताले अध्यक्ष दाहालमा ‘थामथुमे’ प्रवृति देखिएको, नेता भट्टराईमा ‘किचकिचे’ प्रवृति देखिएको र नारायणकाजी श्रेष्ठ ‘धुपौरे’ प्रवृतिबाट ग्रसित बनेको आरोप लगाएका थिए। उनीहरुले नेताहरुले आफ्नो प्रवृति सच्याउन माग गरे। यसैबीच, एमामाओवादीको केन्द्रीय कमिटीका लागि निर्वाचन प्रक्रिया सुरु भएको छ। निर्वाचन समितिले नौ सय ९८ जनाको नामावली प्रकाशित गरेको छ। निर्वाचन समितिले प्रकाशन गरेको नाममाथि प्रतिनिधिहरुले नाम सच्याउन तथा दावी विरोधका लागि आवेदन दिने काम भइरहेको समितिका अध्यक्ष धर्मशिला चापागाईले बताइन्। नाम सच्याउन तथा दावीबिरोधका लागि मध्याह्न १२ बजेसम्मको समय दिइएको छ। समितिले १ बजे अन्तिम नामावली प्रकाशन गर्ने जनाएको छ।
मुलुकको कार्यकारी प्रमुखको अधिकांश समय प्रतिकात्मक जिम्मेवारीका साथै अनुत्पादक भेटघाट र औपचारिक समारोहमा बित्ने गरेको छ । प्रधानमन्त्रीले अध्यक्षता ग्रहण गर्ने वा संरक्षक र कुलपति रहने संस्था नै ४९ छन् । मन्त्रिपरिषद्, संवैधानिक परिषद्, सुरक्षा परिषद् र योजना आयोग गरी चारवटाबाहेक सबै संस्था प्रधानमन्त्रीले तत्काल अध्यक्षतारसंरक्षकत्व छाडे हुने खालका छन् । कान्तिपुरमा प्रकाशित छ- प्रधानमन्त्री नौ विश्वविद्यालयका त कुलपति नै हुन्छन् । प्रधानमन्त्रीका सल्लाहकार रहिसकेका प्रा. कृष्ण खनालका अनुसार एउटा विश्वविद्यालय हुँदा राजालाई कुलपति बनाइएको कुरालाई प्रजातन्त्र र गणतन्त्रमा कार्यकारी प्रमुख नै कुलपति हुनुपर्छ भनेजसरी पद्धति बसालियो । 'अब विश्वविद्यालय नै धेरै भइसकेको बेला कार्यकारी प्रमुख यस्तो सेरेमोनियल भूमिकामा बस्ने होइन' उनले भने । राष्ट्रपतिरउपराष्ट्रपति वा जोकोही सम्मानित नागरिक कुलपति हुने पद्धति तत्काल बसाल्नुपर्ने उनको सुझाव छ । यस्तै अवस्था प्राज्ञिक संस्थाको छ । तत्कालीन नेपाल राजकीय प्रज्ञा प्रतिष्ठान र विज्ञान तथा प्रविधि प्रज्ञा प्रतिष्ठानमा राजा कुलपति रहन्थे । प्रजातन्त्रमा प्रधानमन्त्रीलाई त्यो जिम्मेवारी दिइयो । पछि स्थापित संगीत तथा नाट्य प्रज्ञा प्रतिष्ठान, ललितकला प्रज्ञा प्रतिष्ठान र चिकित्सा विज्ञान राष्ट्रिय प्रतिष्ठानको अध्यक्षता पनि प्रधानमन्त्रीलाई गर्न लगाइयो । प्रधानमन्त्रीका सल्लाहकार रहिसकेका पूर्वसचिव रामेश्वर खनालका अनुसार छिमेकी भारतमा प्रधानमन्त्री कुनै विश्वविद्यालयको कुलपति हुँदैनन्, राष्ट्रपति एकाध विश्वविद्यालयका हुन्छन् । 'विश्वविद्यालय जस्तो स्वायत्त निकायमा शिक्षामन्त्री पनि कुलपति हुनु पर्दैन,' खनालले भने । स्वास्थ्य, शिक्षण संस्थाहरू, चिकित्सा विज्ञान राष्ट्रिय प्रतिष्ठान, पाटन स्वास्थ्य विज्ञान प्रतिष्ठान, बीपी कोइराला स्वास्थ्य विज्ञान प्रतिष्ठान, कणरली स्वास्थ्य विज्ञानको अध्यक्ष पनि प्रधानमन्त्री नै हुन् । गिरिजाप्रसाद कोइराला प्रधानमन्त्री हुँदा बीपीको नाममा स्थापित संस्थाको अध्यक्ष प्रधानमन्त्रीलाई नै बनाइयो । त्यसपछि स्थापित त्यस प्रकृतिका सबै प्रतिष्ठानको अध्यक्ष प्रधानमन्त्रीलाई नै राख्ने गरिएको छ । राष्ट्रिय बाघ संरक्षण समिति, वाग्मती तथा सहायक नदीहरूको संरक्षण गर्ने उच्चस्तरीय समितिमा समेत प्रधानमन्त्रीलाई अध्यक्ष बनाइएको छ । प्रधानमन्त्रीलाई अध्यक्ष बनाउनुपरे अघिल्तिर उच्चस्तरीय शब्द राख्ने चलन छ । 'सम्बन्ध बनाएर फाइदा लिनकै लागि कतिपय ठाउँमा प्रधानमन्त्रीलाई अध्यक्षता ग्रहण गर्ने गराइएको छ,' मुख्यसचिव लीलामणि पौडेलले भने, 'प्रधानमन्त्रीले चाहँदा अधिकांश संस्थाको अध्यक्षता छाडेर अरू उत्पादक काममा समय लगाउन सकिन्छ ।'
निर्वाचन आयोगले संविधानसभा निर्वाचनमा समानुपातिकतर्फका ३ सय २ जनाको उम्मेदवारी रद्द गरेको छ। आयोग पदाधिकारीहरूको बिहीबार बसेको बैठकले मापदण्ड नपुगेको भन्दै उनीहरूको उम्मेदवारी रद्द गर्ने निर्णय गरेको आजको नागरिकमा खबर छ। उमेर नपुगेकाप्रत्यक्ष र समानुपातिकतर्फ दोहोरो नाम परेकाबेग्लाबेग्लै राजनीतिक दलको बन्दसूचीमा परेका र पिछडिएको क्षेत्रबाट प्रतिनिधित्व गराइएका भए पनि जिल्लाका नागरिक वा मतदाता नभएको आधारमा बन्दसूचीबाट हटाएको निर्वाचन आयुक्त इला शर्माले बताइन्। उम्मेदवारी रद्द भएकामध्ये अधिकांश महिला छन्। आयोगको यो निर्णयसँगै यसअघि सार्वजनिक समानुपातिकतर्फका ११ हजार ११ उम्मेदवारमध्ये ३ सय २ जना घटेका छन्।
तनहुँको मिलुङ– ७ ढुङ्गेमा जन्मिएका गायक नवराज थापा मिर्लुङकोटदेखि अष्ट्रेलियासम्म सांगीतिक साम्राज्य जमाउने धूनमा लागेका छन्। गीतकार सागर 'उदाश' को रचना 'स्पर्श ल्यायो चिसो पवनले सृजना प्रेमको जगाई , मन्द मन्द पवनले लग्यो मन उठाई ' बोलको गीतमा स्वर दिएका थापाले उक्त गीतको म्यूजिक भिडियो अष्ट्रेलियमा छायाङकन गरेर अष्ट्रेलियासम्म आफ्नो सांगीतिक साम्राज्य जमाउने धूनमा लागेका हुन्। जीवन रसाइलीको निर्देशनमा तयार गरिएको म्यूजिक भिडियोको प्रोमो यतिबेला नेपालका विभिन्न टेलिभिजन च्यानल र अष्ट्रेलियाका अनलाइनहरुमा प्रशारण हुन थालेका छन्। झण्डै एक दर्जन भन्दा बढी गीतमा स्वर दिईसकेका थापा पछिल्लो पटक छायाङकन गरिएको यो म्यूजिक भिडियोले नेपाली सांगेतिक फाँटमा बाजी मार्ने दाबी गर्दछन्। सदरमुकाम दमौलीस्थित शान्ति वर्ष आवासिय माध्यामिक विद्यालयमा कक्षा–७ मा पढ्दै गर्दा 'आरुले बारुले , झ्याम्मै पार्‍यो भेलीको दारुले ' बोलको लोकलयमा आधारित गीतबाट आफ्नो सांगीतिक यात्रा शुरु गरेका थापा सबैको हौसला पाएर गायन क्षेत्रमा लागेको बताउँछन्। स्कुले जीवन लगत्तै थापा दमौलीको दौंतरी ब्याण्ड सहभागी हुन पुगेका थिए। त्यतिबेला देखिनै उनको हातले गितार समाउन थालेको थियो । वि.स. २०५९ मा प्रविणता तह उतिर्ण गरेपछि स्नातक तहको अध्ययन सगै सङ्गीत सिक्न थापा काठमाडौं हानिए। जमलमा डोरेमी सङ्गीत पाठशालामा एक वर्षे कोर्ष पुरा गरि छ महिनासम्म काठमाण्डौंको विभिन्न स्थानमा समेत गीत गाए। त्यसपछि थापा तनहुँ नै फर्किएर निरन्तर रुपमा गीत संगितको क्षेत्रमा लागि परे। थापाले २०६३ सालमा पहिलो पटक किशोर थापाको शब्द रहेको 'माया खस्यो मायाकै दहमा' बोलको गीत आफ्नै संगितमा गाएका थिए। त्यस पछि थापाले आफ्नै शब्द र संगीतमा 'वसन्तको वहार छ सयौ फूल फूलेका छन्......बोलको गीत म्युजिक नेपालमा रेर्कड गरी म्युजिक भिडियो समेत निकाले। त्यसपछि गायक थापाले महाभारत चार वेद र १८ पुराणको रचयिता वेदव्यासको जन्मथलोको बारेमा रचित 'स्वर्ग भन्दा प्यारो लाग्छ हाम्रो जन्मघर , त्यो भन्दा नि प्यारो लाग्छ हाम्रो व्यास नगर ' गीतमा स्वर दिए।जुन गीत निकै चर्चित बन्न पुग्यो। त्यस्त लगत्तै 'तनहुँ कालिका ,चिनेनौ नि मायाले दिलको मालिक ' , सिल्ली कपाल नपाए मायालाई हुन्छ बबाल'बोलको गीतमा पनि गायक थापाले स्वर दिए। यि गीतहरु त्ानहुँबाट सञ्चालनमा आईरहेका ८ वटा एफ , व्यास च्यालन र तनहुँ टेलिभिजनमा पटक पटक बजिरहन्छन्। यिनका अलावा गायक थापाले 'आउने जानेहरुको यात्रामा जीवनको , पाउनु गुमाउनु संसारको नियम सकिन्न रोक्ने, 'जीवन समयको उपहार हो साथी , सुख दुख खडेरीको वहार हो साथी' , 'सहन सक्नु पर्छ अध्यारा दिनहरु .... ,स्वर दिएका छन्। यी गीतहरु राजधानीबाट प्रशारण हुने टेलिभिजन र रेडियोमा बजिरहने गर्दछन्। हाल सदरमुकाम दमौली बसेर सङ्गीत यात्रामा अगाडी बढि रहेका थापा निरन्तर रुपमा अगाडि बढ्ने अठोट व्यक्त गर्दछन् ।
खुकुरी प्रहारबाट जिल्ला अस्पताल खोटाङका महिला अहेब गम्भीर घाइते भएकी छिन् । खाल्ले–८ का २२ वर्षीय अशोक खतिवडाको खुकुरी प्रहारबाट १९ वर्षीया अहेब कविता दाहाल गम्भीर घाइते भएकी हुन् । खुकुरी प्रहारबाट अहेब दाहालको घाँटी, टाउको र देब्रे हातमा गहिरो चोट लागेको छ । दिक्तेल–९ सोल्माकी दाहाललाई खतिवडाले अस्पतालको आकस्मिक कक्षमै गएर आइतबार दिउँसो खुकुरी प्रहार गरेको प्रहरीले जनाएको छ । बेहोस अवस्थामा रहेकी दाहाललाई फिस्टेल एयरको हेलिकप्टरमार्फत काठमाडौँ लगिएको छ । वर्ष दिन अघिदेखिको प्रेम सम्बन्धलाई दाहालले अस्वीकार गरेका कारण खतिवडाले खुकुरी प्रहार गरेको बुझिएको जिल्ला प्रहरी कार्यालय खोटाङका प्रहरी नायब उपरीक्षक गोविन्दकुमार साहले जानकारी दिनुभयो । विवाहका लागि गरिएको प्रस्तावलाई अस्वीकार गरेका कारण दाहालमाथि आक्रमण भएको साहले बताए। खतिवडाले प्रेमिकाको हत्या गरेर आफूले आत्महत्या गर्ने मनसाय राखेको बयान दिएको प्रहरीले बताएको छ । खुकुरी प्रहार गर्ने खतिवडालाई प्रहरीले भाग्दै गरेको अवस्थामा पक्राउ गरेको हो । उनको साथमा रहेको झोलाबाट डोरी समेत बरामद गरिएको जिप्रकाले जनाएको छ । रासस
केही समयपहिले एक जना राजनीतिक सामाजिक विश्लेषकले प्रतिष्ठित राष्ट्रिय दैनिकको एउटा अंकमा संस्कार हराएको देश भनेर लेखेको लेख पढ्दा लेखकप्रति अलि नकारात्मक सोचाइ उत्पन्न भई देशलाई गाली गरेको भनेर प्रतिक्रिया लेख्न मन लागेको थियो । तर देशको अवस्था देख्दा तुरुन्तै प्रतिवाद गर्न मन लागेन र मुर्मुरिदै बसें । तर आफू नमरी स्वर्ग देखिन्न भनेजस्तै आफूलाई परेपछि उहाँको लेख पुनः पढें र मनमनै प्रश्न गरें, के साँच्चै नेपालमा संस्कार र प्रणालीको विकास नहुने नै हो ? लामो समयदेखि नेपालको सरकारी सेवामा कार्यरत म डेढ वर्षदेखि विदेशस्थित यूनिभर्सटी मा पिएचडी अध्ययनरत छु । लामो समयको एकल बसाइपछि श्रीमती र छोरोलाई विदेश बोलाएर एक्लोपन हटाउने र उनीहरुलाई विदेश यात्रा पनि गराउने उद्देश्यले आवश्यक कागजात तयार गर्न श्रीमतीसँग सल्लाह गरें । उनी लागिन् कागजात जुटाउन । म अध्ययनरत देशको डिप्लोमेटिक अफिस नेपालमा नभएकाले भिसाका लागि इन्डिया जानुपर्ने हुँदा केही कागजात छुट्यो भने दुख पाइने हुँदा सबै कागजात तयार गर्न श्रीमतीलाई सुझाएँ । कागजात तयारी गर्ने क्रममा श्रीमतीले मेरो जिल्लाको सम्बन्धित गाविसदेखि काठमाडौँको त्रिपुरेश्वरमा रहेको परराष्ट्र मन्त्रालयको कन्सुलर सेक्सनसम्मको यात्रा धेरैपटक तय गरिन् । विवाहदर्ता, जन्मदर्ता, स्वस्थताको प्रमाणपत्र, खोपको प्रमाणपत्र, बैंक ब्यालेन्स आदि आदि । भिसाको लागि प्रस्तुत कागजात नक्कली नहुन् भनेर विदेशी दूतावासहरुले नेपालको परराष्ट्र मन्त्रालय र नेपालमा दूताबास नहुने देशहरुले दूताबास भएको देशमा रहेको नेपाली दूताबासबाट प्रमाणित गराएपछि मात्र स्वीकार गर्छन् । नेपालमा एउटा सरकारी निकायले जारी गरेको कागजात अर्को निकायबाट प्रमाणित गराउन सम्पूर्ण प्रमाण व्यक्तिले आफैं जुटाउनुपर्छ । सरकारी स्तरको डिजिटल प्रविधि साह्रै कमजोर हुँदा सरकार आफैंले एक ठाउँबाट जारी गरेको कागजात अर्को ठाउँबाट प्रमाणित गर्न सक्ने अवस्था छैन । त्योतर्फ़ सोच्ने र गर्ने फुर्सद सायद नेपाली सरकारलाई अझै लामो समयसम्म हुने छैन, स्थिति त्यस्तै देखिन्छ । मेरो सौभाग्य, धेरै विकसित मुलुकको प्रविधिसँग परिचित हुँदा पनि मेरो जीवनकालमा यो कुरा नेपालमा होला र मैले उपभोग गरुँला भन्ने इच्छा मेरो मस्तिस्कमा जागेको छैन । नेपालमा जे छ तेही कुरा सरासर भैदिए मलाई सौभाग्य लाग्छ । तर भएको र हुने कुरा पनि सरासर नहुँदा सारै दिक्क लागेर आउने हुँदा यो अनुभव बाँडने कोशिश गरेको छु । कागजात बनाउने क्रममा श्रीमतीले काठमाडौँको नाम चलेको हस्पिटलबाट निरोगिताको प्रमाणपत्र र छोरोको खोपको प्रमाणपत्र बनाएर प्रमाणित गराउन परराष्ट्र मन्त्रालय गएर प्रमाणपत्र पेश गर्दा परराष्ट्रले स्वास्थ्य मन्त्रालयबाट प्रमाणित भएपछि मात्र त्यहाँबाट हुने भनेपछि उनी स्वास्थ्य मन्त्रालय गइन् । स्वास्थ्य मन्त्रालयका सरले श्रीमतीको निरोगिताको प्रमाणपत्रमा त सहि गरेर छाप लगाइदिनु भयो तर छोराको खोपको प्रमाणपत्रमा लगाउन नपर्ने बताएर पठाउनु भयो । प्रमाणपत्र लिएर श्रीमती पुनः परराष्ट्र गइन् । परराष्ट्रको सरले छोरोको खोपको प्रमाणपत्रमा पनि स्वास्थ्य मन्त्रालयबाट छाप लगाउनु पर्ने बताउनुभयो । उनी पुनः स्वास्थ्य मन्त्रालयमा गइन् । स्वास्थ्यको सरले त्यसमा छाप लगाउन नमिल्ने/नपर्ने , लगाउनुनै पर्ने भए परराष्ट्रबाट चिठ्ठी लेखाएर ल्याउन भन्नु भयो । उनी पुनः परराष्ट गइन् तर त्यहाँका सरले चिठ्ठी लेख्न नमिल्ने बताउनुभयो र सो कुरा लिएर उनी पुनः स्वास्थ्य मन्त्रालयमा गइन्। स्वास्थ्यमा आएर कुरा गर्दा सरले मिल्दै नमिल्ने कुरा गर्नु भयो र उनीले किन हुन्न भनेर जिकिर गर्न खोज्दा सरले प्रधानमन्त्री कार्यालयमा उजुरी गर्न सुझाव दिनुभयो । उनी घर फर्किन् र मलाई फोन गरेर यो हैरानी खेप्नुभन्दा विदेश नजाने सुनाइन् । श्रीमती र छोरोसँगको नजिकिँदो मिलनको कल्पना गरेर बसेको म उनको फोन सुनेर निराश भएँ र फोन राखें । केही बेरको निराशापछि यसो मनमा कुरा खेलाउँदै गर्दा मसँगसँगै काम गरेका एकजना अधिकृत स्तरको कर्मचारी स्वास्थ्य मन्त्रालयमा कार्यरत रहेको सम्झना आयो र उनीलाई फोन गरेर आफ्नो कुरा राखें । सौभाग्य उनी अझै तेहीं कार्यरत रहेछन् । केही भलाकुसारीपछि भाउजूलाई भोलिपल्ट मन्त्रालयमा उनलाई भेट्न भन्नुस् भनेर सुझाए । सोहीअनुसार पुनः फोन गरेर श्रीमतीलाई भोलि गएर अधिकृत सरलाई भेट्न भनें र उनले भोलिपल्ट गएर अधिकृतजीलाई भेटिन् । छोटो भलाकुसारीपछि अधिकृतजीले छोरोको खोपको प्रमाणपत्र लिएर जानुभयो र सम्बन्धित अधिकृतबाट सहीछाप गराएर ल्याइदिनु भयो । ठूलै युद्ध जितेजसरी त्यो प्रमाणपत्र लिएर श्रीमती परराष्ट्र गइन् र प्रमाणितका लागि दस्तुरसहित पेस गरिन्, अनि प्रमाणपत्र बुझ्दै मुसुक्क हाँस्दै परराष्ट्रको सरले भन्नुभयो, छाप लगाउँदो रहेछ त स्वास्थ्य ले । प्रमाणित कागजात लिएर श्रीमती घर आइन् र पुनः मलाई फोन गरिन् र खुसी हुँदै भिसाको लागि इन्डिया जाने तयारी गर्ने सुनाइन् । यो पटकको श्रीमतीको खुसीले मलाई चाँही खुसी बनाउन सकेन । मैले सोच्न थालें अघिल्लो दिन नभएको मेरो तेही काम भोलिपल्ट कसरी भयो ? यदि हुने काम थियो भने हिजो किन भएन र नहुने काम भए भोलि किन भयो? मेरो कागजात न त नक्कली थियो न त अनावश्यक । खोप लगाएको मेरो छोरो श्रीमतीको साथमै थियो । खोप लगाउने कुराको सुबिधा नेपाल सरकारले नै गरेको छ । के मैले ती अधिकृत साथीलाई नचिनेको भए मेरो श्रीमती र छोरो संग यहाँ बिदेशमा भेट हुने योजना सफल हुने थिएन त? किनकि निरोगिताको र खोपको प्रमाणपत्रबिना बिदेशले भिसा दिँदैन । मेरो त अधिकृत साथी थिए र हिजो नभए आज मेरो काम भयो, प्रवृति यस्तै हो भने यो वा यस्तै अरु काम कुराहरु यसको सुधारको लागि त ठूलाठूला योजना, बजेट, प्रविधि त चाहिने होइन पूर्वमा ताप्लेजुङ वा सुदूरपश्चिम हुम्लामा बस्ने र मन्त्रालयमा अधिकृत साथी नहुने अनि श्रम गर्न विदेशमा जानु पर्ने नेपालीले गर्न सक्लान् ? यसको सुधारको लागि चाहिने भनेको मात्र संस्कार, प्रवृति र प्रणालीमा सुधार होइन र ? सुन्दैछु अर्को चिनजानको साथीले पनि यस्तै प्रवृति र प्रणालीको मारमा परेर श्रीमती र छोराको भिसाका लागि एक हप्ता समय इन्डियामा अनावश्यक बिताउनुपर्यो रे । लामो समयसम्म विकसित मुलुकमा बस्दा उपभोग गर्ने भौतिक सुखसुबिधा, आफ्नो देशमा आधारभूत सुविधाहरु पानी, बिजुली, बाटो, स्वास्थ्य, शिक्षाको अभाव, दैनिक हुने बन्द हड्ताल , भ्रस्टाचारमा सजाय भोगेको मान्छे जेल मुक्त हुँदा हुने स्वागत सत्कार र देशमा हुने र घट्ने यस्तैयस्तै संस्कार, प्रवृति र प्रणाली विहिन सानासाना कुराले नै होला विदेशमा सीप सिक्न र कमाउन गएका नेपालीलाई नेपाल सम्झेर पुनः नेपाल फर्कन कठिन लाग्ने । धन्यवाद विश्लेषक महोदय, मैलेभन्दा पहिले संस्कार हराएको महसुस गरेर छापामा ल्याइदिनु भएकोमा ।
पोखरामा आयोजित राष्ट्रिय महिला भलिबल प्रतियोगितामा सशस्त्र प्रहरी बल (एपीएफ) र न्यू डायमण्ड स्पोर्टस् क्लब फाइनलमा प्रवेश गरेका छन्। शनिबार सम्पन्न पहिलो सेमीफाइनलमा साविक विजेता एपीएफले नेपाल प्रहरीलाई ३–१ को सेटमा पराजित गर्दै फाइनलमा प्रवेश गरेको हो। एपीएफले नेपाल प्रहरीलाई २५–५, १८ –२५, २५–१५, २५–१९ को सेटमा हराएको हो। नेपाल प्रहरीलाई अघिल्लो वर्ष पनि एपीएफले फाइनल रोक्दै उपाधि आफ्नो पक्षमा पारेको थियो। शनिबार नै सम्पन्न दोस्रो सेमीफाइनलमा पोखराको ज्ञानुबाबा उच्च मावि न्यू डायमण्ड स्पोर्टस् क्लबसँग ३–२ को सेटमा पराजित भयो। डायमण्डले ज्ञानुबाबालाई १४ –२५, २५–१०, २४–२६, २५–१५, १५ –८ को सेटमा हराएको हो। लिग चरणमा दुई खेल जितेर समूह खको विजेता बन्दै सेमीफाइनलमा प्रवेश गरेको ज्ञानुबाबा मञ्जु गुरुङको कप्तानीमा पनि अन्ततः डायमण्डसँग पराजित हुन पुग्यो। उता, दुई खेल जित्दै एपीएफ समूह क बाट विजेता बन्दै फाइनल प्रवेशका लागि ख को उपविजेता नेपाल प्रहरीसँग भेट सुरक्षित गरेको थियो। शनिबार नै भएको लिग चरणको चौथो खेलमा ज्ञानुबाबाले जावलाखेल भलिबल प्रशिक्षण केन्द्रलाई सोझो सेटमा पराजित गरेको थियो। उसले २५–१६, २५–८, २५–११ सेटमा पराजित गरेको हो। पाँचौ तथा अन्तिम खेलमा न्यू डायमण्डले पोखराको टप्स उच्च माविमाथि सोझो सेटमा २५–११, २५–१२, २५–९ को नतिजा निकाल्दै समूह क को उपविजेता बनेको थियो। लामाचौरस्थित नवआदर्श सामुदायिक विकास समाजको १७ औ वार्षिकोत्सवको अवसरमा आयोजित सो प्रतियोगिताको फाइनल आइतबार हुने आयोजकले जनाएको छ। आइतबार नै तेस्रो स्थानका लागि ज्ञानुबाबा र नेपाल प्रहरीबीच प्रतिष्पर्धा हुनेछ। विजेताले ५० हजार एक सय एक, उपविजेताले ३० हजार एक सय एक, तृतीयले १५ हजार पाउने छ। सेमिफाइनलिष्ट एक टिमलाई १० हजार रुपैयाँ पुरस्कार दिइने आयोजकले जनाएको छ। यसैगरी, सर्वोत्कृष्ट खेलाडी तथा अन्य छ विधाका उत्कृष्ट खेलाडीलाई आकर्षक पुरस्कारको व्यवस्था गरिएको छ। तीजको अवसरमा लामाचौरमा आयोजित हरितालिका तीज महोत्सवको अवसरमा संस्थाले अघिल्लो वर्षदेखि राष्ट्रियस्तरको महिला भलिबल प्रतियोगिता सुरु गरेको हो।
सर्वदलीय गोलमेच सभा मार्फत राष्ट्रिय सहमति कायम गर्नुपर्ने माग राख्दै नेकपा–माओवादी सहितका ३३ दलले आज उपत्यका र पूर्वका ९ जिल्ला बन्द गरेका छन् । बन्दका कारण उपत्यकाका ३ जिल्लाहरु काठमाडौं, ललितपुर र भक्तपुरको जनजीवन विहानै देखि प्रभावित भएको छ । लगातारको बन्दले पूर्वको जनजीवन थप कष्टकर बन्दै गएको छ । बन्दका कारण राजधानीमा कुनै पनि सवारी साधन चलेका छैनन् भने बजार, पसल, शिक्षण संस्था पनि ठप्प छन् । उपत्यकाको चोकचोकमा जम्मा भएर पार्टीको झन्डा बोकेका बन्दकर्ताले प्रदर्शन गरिरहेका छन् । राजधानीको कोटेश्वर, नयाँ बानेश्वर, कुपण्डोल, कलंकी बालाजु, चाबहिल, चक्रपथ, नयाँ बसपार्कलगायतका स्थानमा बन्दकर्ताहरु नाराबाजी सहित सडकमा उत्रिएर प्रर्दशन गरिरहेका छन् । चुनावी प्रक्रियाप्रति असन्तुष्ट नेकपा–माओवादी नेतृत्वको ३३ दलीय मोर्चाले आफूहरुले राखेको १८ बुँदे माग सम्बोधन गर्न सरकार र उच्चस्तरिय राजनीतिक समिति हिचकिचाएको आरोप लगाएको छ । गोलमेच सभाको आयोजना गर्ने सैद्धान्तिक सहमति भएको २ दिन बित्न नपाउँदै प्रमुख दलहरुले निर्णय उल्टाएको भन्दै ३३ दलले असन्तुष्ट पोखेको छ । उनीहरुले पेट्रालियम पदार्थमा गरेको मूल्यवृद्धिको पनि विरोध गरेका छन् । बन्द क्रममा दमकल, एम्बुलेन्स, प्रेस, कुटनीतिक नियोग, मानवअधिकारवादी संघसस्था, पानी र दुध बोक्ने ट्याङकरलाई भने कुनै अवरोध नगर्ने ३३ दलले जनाएको छ । यसैबीच बन्दमा कुनै अप्रिय घटना हुन नदिन चोक चोकमा व्यापक मात्रामा प्रहरी परिचालन गरिएको छ ।
महाकाली नदीको एकीकृत विकास गर्ने उद्देश्यले १८ वर्षअघि नेपाल र भारत सरकारबीच भएको एकीकृत महाकाली विकास सन्धि कार्यान्वयन भएको छैन । सुदूरपश्चिमका चार जिल्ला भएर बग्ने महाकाली नदीको एकीकृत विकास गर्ने उद्देश्यले १८ वर्षअघि दुवै देशका सरकारबीच भएको एकीकृत महाकाली विकास सन्धि भएको हो। ब्रह्मदेब–महेन्द्रनगर १३ किलोमिटर लिङ्करोडले समेत पूर्णता पाएको छैन, सन्धि भएको ६ महिनाभित्र पञ्चेश्वरको डिपीआर तयार पारिसक्ने भनिएता पनि हालसम्म डिपिआर तयार भएको छैन। एक वर्षभित्र पञ्चेश्वर आयोजनाका लागि आवश्यक लगानी जुटाउने र आठ वर्षभित्र आयोजना सम्पन्न गरिसक्ने भनिएता पनि हालसम्म कुनै काम भएको छैन। धारा २ को उपधारा २ (क) बमोजिम भारतले टनकपुर बा“ध र शारदा बा“धबाट नेपालले पाउने पानी प्रवाहित गर्नका लागि नेपालको सिमानासम्म बनाउने भनिएको हेड रेगुलेटर र नहर प्रणाली हालसम्म बनाएको छैन। एकीकृत महकाली सन्धि कार्यान्वयन नहु“दा महाकाली तटीय क्षेत्रका नागरिकलाई बढी घाटा भएको महाकाली नदी सरोकार समूह कञ्चनपुरले जनाएको छ। महाकाली नदीमा बग्ने पानीको न्यायोचित वितरणको माग राख्दै विगतदेखि नै आवाज उठान गरिरहेको महाकाली नदी सरोकार समूहका अध्यक्ष हरिप्रसाद भट्टले महाकाली सन्धि कार्यान्वयन नभएको बताए। ‘दुई देशका सरकार प्रमुखबीच भएको सम्झौता हालसम्म पनि कार्यान्वयन नभएका कारण नेपाललाई बढी घाटा भएको छ ।’ अध्यक्ष भट्टले भने ‘दुई देशबीच भएको सन्धि कार्यान्वयन फितलो भएको छ,’ उनका अनुसार, सन्धिको धारा १ मा भनिएको नदी प्रणालीमा निरन्तरताका लागि आवश्यक ३५० क्युसेक पानी हिउ“दमा भारतले छाडेको छैन। विस २०५२ माघ २९ गतेका दिन नेपाल र भारत सरकारबीच सम्पन्न शारदा बा“ध तथा पञ्चेश्वर परियोजना र महाकाली नदीको एकीकृत विकाससम्बन्धी सन्धि सम्झौता भारतको राजधानी दिल्लीमा भएको थियो। ‘अधिकांश सन्धि भारतीय पक्षबाट कार्यान्वयनमा आएका छैनन्,’ महाकाली नदी सरोकार समूहका पूर्वअध्यक्ष ऋषि लुम्सालीले बताए। सन्धिको धारा १ मा भनिएको छ –‘शारदा बा“धबाट नेपाललाई बर्खायाम प्रतिघनमिटर सेकेन्ड एक हजार क्युसेक र सुक्खायाममा प्रतिघनमिटर सेकेन्ड १५० क्यूसेक पानी दिने भनिएको छ ।’ यस्तै, धारा २ को (ख)मा ‘टनकपुर विद्युत् केन्द्रबाट नेपालले वार्षिक निःशुल्क सात करोड किलोवाट घण्टा युनिट विद्युत् नेपाललाई दिइने’ भनिएको छ । रासस
पाँचथर जिल्लालाई सन २०१३ भित्र खुल्ला दिशा मुक्त जिल्ला घोषणा गर्ने अभियान अन्तर्गत जिल्लाका ३३ गाविसका २२ हजार ६ सय १३ घरधुरीमा मापदण्ड अनुसारको पक्कि चर्पी निर्माण कार्य सम्पन्न भएका छन्। जिल्लाका बाँकी ८ गाविसमासमेत चाँडै खुल्ला दिशा मुक्त गाविस घोषणा गर्ने काम तिब्र गतिमा अगाडि बढेको छ । पाँचथर जिल्लालाई सन २०१३ भित्र खुल्ला दिशा मुक्त जिल्ला घोषणा गर्ने कार्ययोजना अनुसार विहिवार सम्ममा मौवा र फलैंचा गाविस खुल्ला दिशा मुक्त गाविस घोषणा गर्ने काम सम्पन्न भएको छ। मौवा गाविसका ९ सय ३४ घरधुरी र फलैंचा गाविसका ५ सय ३८ घरधुरीमा पक्कि चर्पी वनेपछि बिहिवार आयोजीत एक कार्यक्रममा ति गाविसलाई खुल्ला दिशा मुक्त गाविस घोषणा गरीएकेा सरसफाई सहजकर्ता पुन्य सेढाईले बताए । सेढाईका अनुसार जिल्लामा भएका करिब ३७ हजार घरघुरी मध्ये घोषणा हुन बाँकी रहेका गाविसहरुमा मापदण्ड अनुसारका चर्पी बनिसकेको भएपनि केहि घर धुरीका कारण ति तथ्याङ्क समावेश नगरेकोले ठूलो संख्या बाँकी देखिएपनि अवस्था त्यस्तो नभएको भन्दै सदरमुकाम फिदिमका २ सय २७ घरधुरीसहित बाँकी रहेका गाविसमा समेत करिव एक सय घर परिवारमा मात्र मापदण्ड अनुसारको चर्पी नभएको तर पुर्वाधार भने तयार भईरहेको र त्यस कार्यमा जिल्ला स्थित विभिन्न निकायहरु परिचालीत भइरहेकोले एक हप्ता भित्रमा काम सम्पन्न हुने पनि उनले बताए । नेपाल सरकारको खानेपानी तथा सरसफाई गुरुयोजनामा सन ०१७ भित्र नेपाललाई खुल्ला दिशा मुक्त राष्ट्र घोषण गर्ने तयारी अनुसार गत फागुन २० र २१ गते जिल्लामा सम्पन्न वृहत जिल्ला सरसफाई समितिले तय गरेको कार्यक्रम अनुसार पाँचथरले सन ०१३ भित्र घोषणा गर्ने प्रतिवध्दता जाहेर गरेको हो। प्रतिवध्दता पूर्वाञ्चलकै पहिलो भएको जिल्ला खानेपानी तथा सरसफाई सव डिभिजनका प्रमुख तथा जिल्ला स्तरीय स्वच्छता सम्वन्वय समितिका सचिव अनिल केशरीले बताए । उनका अनुसार घोषणा हुन बाँकी रहेका गाविसका आर्थिक रुपले अति विपन्न घर धुरीका परिवारलाई पेन, पाईप , रड र अन्य आवश्यक सामाग्री वितरण गरीरएको र निर्माण कार्य तिव्र भएकोले पौष १५ भित्र सवै गाविसलाई घोषणा गर्ने लक्ष्य समितिको रहेको बताए । अभियानको क्रममा जिल्लाका विभिन्न ८ वटा गैर सरकारी संस्थाहरु समेत परिचालीत भई सञ्चालीत अभियानमा जिल्ला खानेपानी तथा सरसफाई सव डिभिजन पाँचथरको एक करोड , जिल्ला विकास समिति , गाउँ विकास समिति गाउँ स्तरीय स्वच्छतर सम्वन्वय समिति र विभिन्न दानवीरसमेतको सहयोग रहेको सव डिभिजन प्रमुख केशरीले बताए । फोटो -गत फागुन २० र २१ गते सदरमुकाम फिदिममा वुहत सरसफाई सम्मेलनमा जिल्लालाई सन २०१३ भित्र खुल्ला दिशा मुक्त जिल्ला घोेषणा गर्ने प्रतिवध्दता जाहेर गर्दै स्थानिय निकाय सहित अन्य सरोकारवालाहरु
अघिल्लो संविधानसभा निर्वाचन र यसपाला संघीयताशासकीय स्वरुपजस्ता प्रमुख मुद्दामा दलहरुको एजेण्डा तात्विक फरक छैन। घोषणापत्रमा पनि पुरानै कपीपेस्ट जस्तै हो। मूलभूत अन्तर छैन। चुनावी प्रचार शैली पनि उस्तै। एक थान राम्रो संविधानविकासउज्यालोराष्ट्रियता आदि आदि। यत्रो समानताबीच पनि दुईवटा चिज विल्कुल फरक देखिएको छ। पहिलोअहिले जस्तो सबै उम्मेदवारको गलाभरि थरिथरि फूल उनेर बनेका माला अनिवार्य' जस्तो थिएन। अर्को पार्टी अध्यक्षमहामन्त्री/महासचिवदेखि शीर्ष नेता पनि घर दैलो भन्दै हप्तौं आफ्नै क्षेत्रमा देउसीभैलो खेल्न हिँडेका थिएनन्। सबै पार्टीका शीर्ष नेतादेखि लगभग सबै उम्मेदवारको माला अहिलेजस्तो पहिरन बनेको थिएन। यहीँ माला प्रेमले तिहार छोप्न हुर्काएइका सयपत्री फूल वयस्क नै नभई बजार पाएका छन्। राष्ट्रिय परिचय बनाएका सयौं उम्मेदवारका फूलमाला बिनाका फोटा फेसबुकका भित्तादेखि पत्रपत्रिकासम्म छापिएका छैनन्। उम्मेदवारहरुबिच फूलमालासहितको घरदैलो गरेको फोटो फेसबुक अपलोड गर्ने अघोषित होड नै चलेको छ। फूलमाला वा घरदैलोको शैली उनीहरुको स्वतन्त्रता नै हो । तर यस्तो भिँडमा एकजाना उम्मेदवार भने फूलमाला वा खादाले नपुरिइकनै चुनाव प्रचारमा छन्। त्यस्ता एक्ला वृहस्पती हुन् रुपेन्देही३ का एमाले उम्मेदवार घनश्याम भुसाल। उनी एमाले केन्द्रीय सदस्य मात्र हैनन्। राष्ट्रिय राजनीतिमा धनवान र बलवानहरुको बोलवाला बढ्दै गइरहेको बेला पनि विचारकै कुरा गरेर टिकिरहेका नेता पनि हुन्। उनले नियतवस नै माला लगाएको फोटो फेसबुकमा लोड नगरेका बताएका छन्। घरदैलो मात्र हैन एक भोट मलाईएक भोट मलाईभनेर भैलो भट्ट्याउने रहर पनि उनलाई छैन। प्रचारकै बेला म मालाको भारी बोक्दिनरुपन्देहीबाट सेतोपाटीसँग कुरा गर्दै उनले भनेमैले घरदैलो पनि गरेको छैनगर्दा पनि गर्दिन। उनी किन अलोकप्रिय कुरा गरिरहेका छन्उनलाई चुनाव जित्न मन छैन जनतासम्म दलको र आफ्नो विचार लगेर अनुमोदित भएर आउने भन्ने मेरो विचार होउनले भनेत्यसका लागि टोल टोल जान्छुकोणसभा मार्फत् मेरा कुरा राख्छु।चित्त बझ्नेले भोट दिन्छन् नबुझ्नेले दिदैनन् । चुनाव जित्नकै लागि थरिथरि हाउभाउ गर्न उनलाई मन पर्दैन । न त सपनाको व्यापार गर्न नै रुचाउँछन् भुसाल। विजयलाई जीवन मरणको सवाल बनाउनु पनि छैन। एउटा टोलबाट अर्कोमा सभा गर्न जाँदा कतिपय ठाउँमा पैदल हिँड्नुपर्छ। बाटामा मतदता भेटिन्छन्। कसैले टिका वा माला लगाइदियो भने उनी त्यसको अपमान गर्न भने सक्दैनन्। स्वीकार्ने बित्तिकै झिकिहाल्छन्। मलाई मालामा पुरिएर अरु भन्दा फरक देखिनु बडप्पन जस्तो लाग्छभुसाल भन्छन्तुरुन्त फुकालिहाल्छु। उनलाई कार्यकर्ता वा मतदाताबाट उम्मेदवार नै चिनिएनभनेर माला लगाएर हिँड्न दबाब पनि आउने गरेको छ। अरु भन्दा ठूलो भएर हिँडेको जस्तो देखिन्छ। नरमाइलो लाग्छ। नलगाउ होलाम यहिँ जवाफ दिएर टार्छु। त्यहाँ माथि चुनाव जित्नु कहिले कहिले माला लाउनु अहिले! अहिल्यै मालाअबिरखादामा जोकरजस्तो भएर हिँड्नु भुसाललाई बिव्ल्याँटो लाग्छ। २०३६ देखि अघिल्लो चुनावलाई राम्ररी जान्दछुमै कतिपटक उठिसकेँउनलाई ताज्जुब लाग्छयसरि मनोनयन दर्ता गरेको दिनदेखि मालामा पुरिएर हिँड्ने चलन थिएन। विभिन्न पार्टीमा रहेर पनि भुसाल जस्तै पृथक छवी बनाएका आस गरिएका सबैजसो नेताले भने आफ्ना शीर्षहरुलाई पछ्याएका छन्। माला र घरचोटा अभियानमै पूर्ण सक्रियता। उनकै पार्टीका सचिव शंकर पोखरेलस्थायी समिति सदस्य प्रदीप ज्ञवालीयोगेश भट्टराईरविन्द्र अधिकारीहरु दिनहुँ रंगीविरंगी फूलका ताजा माला पहिरिएर चुनावी मैदानमा छन्। कांग्रेसका चर्चित युवा उम्मेदवार गगन थापादेखि उपसभापति रामचन्द्र पौडेलमहामन्त्री प्रकाशमान सिंह, वौद्धिक नेता नरहरी आचार्यको प्रचार र घरदैलो पनि उस्तै। स्वतन्त्र विद्यार्थी यूनियनको निर्वाचनको झल्को दिने खालको छ। भुषाललाई अशोभनीय लागेको माला संस्कृती र सपना बाँड्ने प्रचार किन फस्टायो त भुषालको विश्लेषण यस्तो छचुनाव जसरी पनि जित्नुपर्छ भन्ने विचार बलियो बन्दै गएकाले यस्तो देखासिकी झाङ्गिदै गएको हो। हुनपनि राजावादी कमल थापा. माओवादी, कांग्रेस, एमाले सबैको मालाप्रेम उस्तै प्रकट भएको छ । मलाई जसरी पनि चुनाव जित्नुछैनभुषालले प्रष्ट पारेत्यसैले मनले नमानेको हाउभाउ र दौडधुप गर्न नसकेको हो। प्रतिष्पर्धीले केकस्तो चुनावी व्यवहारमा उछिन्यो भन्ने चिन्ता उनलाई छैन। रुपन्देही ३ मा भुसालको कांग्रेसका बालकृष्ण खाँडमाओवादीका भरत अर्यालसँग प्रतिष्पर्धा छ। निर्वाचनसम्म आइपुग्दा सलह झैं बनेको माला संस्कृती माओवादी अझ प्रचण्डले सुरुवात गरेको ठान्छन्भुसाल। बडप्पन र कुण्ठा अभिव्यक्त गर्न माओवादी नेताहरुले जतिसक्दो ठूलो माला लागाउन थालेभुसालको विश्लेषण छअहिले एमालेकांग्रेसका नेताहरु पनि त्यहिँ प्रतिष्पर्धामा। माओवादी अध्यक्ष ठूला मालाप्रतिको मोहको आलोचना गर्ने लगभग सबै राजनीतिकर्मी अहिले मालाप्रेममा उनकै अनुयायी बनेका छन्। फरक वा कुनै नयाँ सोंच ल्याउन नसकेर माला संस्कृतीमा कांग्रेसएमाले जान अञ्जानमा प्रचण्डकै अनुयायी बनेका छन्। टिभीसामाजिक सञ्जाल वा पत्रपत्रिका फोटोले समाजशास्त्री चैतन्य मिश्रको पनि ध्यान तानेको छ। म एक्लो छैन अरुको पनि बल छ भन्ने सन्देश दिन माला लगाउने होउनले भनेनरेन्द्र मोदीखुमबहादुरले १ सय ११प्रचण्डले २१ किलोको माला लगाएको भन्ने प्रचारले जनसमर्थनको सन्देश नै दिन खोजेको होला। मिश्रले यी धारणा माला अरुले लगाइदिन्छन् आफैले लगाइदैन भन्ने मान्यताका आधारमा व्यक्त गरेका हुन्। घरदैलोलाई उनले बाध्यताको उपज ठानेका छन्। भोट त जसरि पनि तान्ने पार्‍योमिश्रको विश्लेषण छसधै शहरमै हुन्छ चुनावमा पनि मुख देखाएन भन्लान भन्ने पीरले पनि दौडादौड भइरहेको होला।
प्रमुख राजनीतिक दलहरूले फेरि एकपटक समानुपातिकतर्फ निर्वाचित हुने उम्मेदवारको सूची बुझाउने म्याद थप्न निर्वाचन आयोगलाई सामूहिक आग्रह गर्ने भएका छन्। शान्ति कोष सचिवालयमा आइतबार साँझ भएको उच्चस्तरीय राजनीतिक समितिको बैठकले औपचारिक निर्णय नगरे पनि यस विषयमा सबै दलका नेता अनौपचारिक हिसाबले सहमत छन्। 'कांग्रेसको एकल आग्रहमा समानुपातिकको सूची बुझाउने म्याद एकपटक थपिएको थियो, अब सामूहिक रूपमा निर्वाचन आयोगलाई आग्रह गर्न सकिन्छ,' कांग्रेस महामन्त्री कृष्ण सिटौलाले बैठकपछि सञ्चारकर्मीसँग भने, 'एउटा पार्टीले अर्को पार्टीका आन्तरिक समस्या र कुरा बुझ्नुपर्छ, हामी त्यो बुझ्छौं।' निर्वाचनमा धाँधली र षड्यन्त्र भएको आरोप लगाएर संविधानसभामै नजाने अडान राख्दै आएको एकीकृत नेकपा माओवादीले आइतबार समितिको बैठकमा समानुपातिक सूची बुझाउने म्याद थप्नुपर्ने प्रस्ताव गरेपछि अन्य दलका नेता पनि सकारात्मक देखिएका आजको नागरिकमा प्रकाश तिमल्सिनाको समाचार छ। बैठकको सुरुआतमै एमाओवादी अध्यक्ष पुष्पकमल दाहालले म्याद थपको प्रस्ताव राखेका थिए। सात दिनका लागि एकपटक थपिसकेको म्याद पुनः थप्नुपर्ने प्रस्ताव आएपछि यसबारे बैठकमा लामो छलफल भएको थियो। छलफलपछि नेताहरू पाँच दिनका लागि समय थपका लागि सामूहिक आग्रह गर्न सहमत देखिएका छन्, यद्यपि औपचारिक निर्णय भने भइसकेको छैन। दलहरूले फेरि निर्वाचन आयोगलाई म्याद थपको आग्रह गर्दा निर्वाचन प्रक्रिया भने लम्बिने भएको छ। यसले संविधानसभाको पहिलो बैठकको मिति अझै पछि धकेलिनेछ। कांग्रेस नेता सिटौलाले प्रारम्भमा नै सहमति नगरी संविधानसभाको प्रक्रियामा गए पुनः समस्या बल्झने भन्दै सहमतिका लागि प्रयास जारी राखेको बताए। यता आइतबार म्याद सकिन लागेको उच्चस्तरीय राजनीतिक समितिलाई पनि निरन्तरता दिइएको छ। दलहरूबीच समिति राख्ने/नराख्ने विवाद भइरहेका बेला आइतबार माइन्युटमा नै उल्लेख गरिएको छ, 'छलफल जारी राख्ने, अर्को बैठक आपसी सहमतिमा तय गर्ने।' यसले समितिले निरन्तरता पाएको प्रष्ट्याउँछ। एमाओवादीले भनेझैं अहिलेको सरकार रहुन्जेल समितिलाई राख्ने प्रष्ट निर्णय नभए पनि माइन्युटको आशय भने त्यस्तै छ। निर्वाचनमा 'धाँधली' भएको विषयमा छानबिन गर्न स्वतन्त्र आयोग गठन गर्नुपर्ने एमाओवादीलगायत साना दलको मागलाई कांग्रेस–एमालेले अस्वीकार गरेका छन् भने एमाओवादी संसदीय समिति गठन गर्न सकिने विषयमा लचिलो हुँदै गएका छन्। 'दलहरूले बाहिरबाट गठन गरेको आयोगको औचित्य र वैधानिकता रहँदैन। सरकार आफंले आफ्नैविरूद्ध छानबिन गर्न आयोग गठन गर्ने कुरा आउँदैन, गर्दैन पनि,' कांग्रेस–एमालेले दिएको जवाफ उद्धृत गर्दै एमाले नेता रघुजी पन्तले भने। स्रोतका अनुसार एमाओवादी पनि आइतबारको बैठकमा विगतभन्दा लचिलो देखिएको थियो। संविधानसभा (व्यवस्थापिका संसद)भन्दा बाहिरबाट ...धाँधली र षड्यन्त्र'बारे छानबिन आयोग बनाउनुपर्ने अडानमा एमाओवादी लचिलो देखिएको स्रोतको भनाइ छ।
मधेसी जनअधिकार फोरम नेपालका अध्यक्ष उपेन्द्र यादवले संसदमा मंगलबार बोल्दै नेपालमा ७ सालदेखि अहिलेसम्म आन्दोलन र परिवर्तन हुने गरेको तर परिवर्तनका शक्तिलाई कहिल्यै संस्थागत गर्न नसकिएको तीक्तता पोखे। उनले संविधानसभा अध्यक्षमा सुवास नेम्वाङलाई समर्थन गर्दै संविधानसभालाई अक्टोपस बनाइएको र केही ठूला भनिएका दलहरुले संविधानलाई घेराभित्र राखेको आरोप लगाए। उनले अहिलेसम्म पनि कस्तो संविधान बनाउने हो त्यसको आधार अहिलेसम्म बनाउन नसकिएको उल्लेख गर्दै चारदलीय सिन्डिकेट दुई दलीय सिन्डिकेटमा बदलिने डर भएको बताए। उनले भने, 'सभासद् र संविधानसभा रिसोर्टवालाको कमाइखाने भाँडोमात्र नबनोस्।'
प्रहरीले दुईमहिना अघि विजेश्वरीस्थित बज्र होटल नजिकै बेवारिसे शिशु फेला पार्यो। कपडाले बेरेर सबैले देख्ने गरी राखिएको करिब दुई साताका ती शिशुलाई तत्काल थापाथलीस्थित परोपकार प्रसूति तथा स्त्रीरोग रोग अस्पताल पुर्‍याइयो। तर, अस्पतालले शिशुको उपचार गर्न मानेन। अन्नपूर्ण पोस्ट दैनिकमा खबर छ । निकै प्रयास गर्दा पनि अस्पतालले शिशुको उपचार गर्न नमानेपछि प्रहरी हार खादै कान्ति बाल अस्पताल पुग्यो। उक्त अस्पताल पनि विभिन्न बहाना बनाएर पन्छिन खोज्यो। प्रहरीले जबरजस्ती गर्न थालेपछि मात्र अस्पतालले शिशु भर्ना गर्‍यो। तर ती शिशुलाई अस्पतालले उपचार आवश्यक हुदाँहुँदै १० दिन पनि नबिति नक्सालस्थित नेपाल बाल संगठनको जिम्मा लगाइयो। महाननगरीय प्रहरी वृत स्वयम्भुका डीएसपी दयानीधी ज्ञवालीले भने, अस्पतालले भर्ना गनै नमान्दा शिशुको ज्यान बचाउन ठूलो सर्घष गर्नुपर्यो, बच्चा बचाउन प्रसूति र क्रान्ति बाल अस्पतालले सहयोग गरेनन्।
नयाँ वर्षको पहिलो दिन बालुवाटारस्थित प्रधानमन्त्री निवासमा तय भएको तीन दलीय शीर्ष नेताहरुको बैठक एमाओवादी नेताहरुले बहिष्कार गर्दा अलपत्र परेको छ। पाँच बजेका लागि बैठक तय भए पनि एमाओवादी नेताहरुले कृष्णप्रसाद अधिकारी हत्याकाण्डमा आफ्ना कार्यकर्ताहरुलाई मुद्दा चलाएको भन्दै बैठक बहिष्कार गरेका हुन्। आइतबार चितवन जिल्ला सरकारी वकिलको कार्यालयले १३ जनाबिरुद्ध सर्वस्वसहित जन्मकैद माग गर्दै अधिकारी हत्याकाण्डमा मुद्दा दर्ता गरेको थियो। मुद्दाको विरोध गर्दै बालुवाटार बैठक बहिष्कार गरी एमाओवादी शीर्ष नेताहरु बाहिरिएका छन्।
तीन ठूला दलहरु संघात्मकताको विषयमा स्पष्ट धारणा नहुँदा नेपालको संघीयता गञ्जागोल अवस्थामा रहेको नेकपा (माले) का महासचिव सीपी मैनालीले बताएका छन्। 'तीन ठूला दलको संघात्मकताको विषयमा उद्देश्यविहीन देखियो' पूर्वाञ्चल जिल्ला सचिव स्तरीय प्रशिक्षण कार्यक्रमको समापनमा महासचिव मैनालीले भने 'त्यसैले पनि संघीयता कस्तो बनाउने भन्ने भ्रम ठूला दलहरुमा रहिरह्यो।' ठूला दलहरुको मूख्य समस्या नै संघीयता, शासकीय स्वरुप, पहिचानलगायत भएको उनले टिप्पणी गरे। उनले संघीयतामा जानुका लागि निश्चित उद्देश्य भए संविधानमा संघीयताले स्थान पाउने बताए। ठूला दलहरुप्रति इंगित गर्दै उनले पहिचानमा उनीहरु स्पष्ट हुन नसकेको बताए। 'तपाईहरुले दोस्रो संविधान सभाको चुनावमा उहाँहरुको दस्तावेज हेर्नुभयो होला, कही पनि संघात्मकतामा जाने स्पष्ट दस्तावेज नै छैन।' संचारकर्मीतर्फ इंगित गर्दै उनले भने। राजनीतिज्ञ र राज्य चलाउने विज्ञहरु नै त्यस विषयमा जानकारी नहुनु संविधान निर्माणको लागि पनि दुर्भाग्य भएको उनले बताए। महासचिव मैनालीले माले बहुजातीय मूलकको पक्षमा रहेकोसमेत बताउँदै जातीय पहिचान स्थापित नगरीकन जाति स्थापित नहुने तर्क राखे। उनले जातीय आधारमा प्रदेश दिन सक्ने आधार नभएको तर, जातिहरुको बाहुल्यताको आधारमा भुगोल दिन सकिने ठोकुवा गरे। 'जातीय स्वामित्वमा इकाई र संरक्षित इकाई बनाउँदा राम्रो हुन्छ।' उनले भने। उनले न्यायधिषहरुको पक्षमा भ्रष्टचार र विवादित न्यायधिषहरुलाई अघि ल्याउनु न्यायोचित नभएको बताएका छन्। न्यायलयहरुमा पनि राजनीति घुसिसकेको दाबी गर्दै यस्ता राजनीतिक हस्तक्षेपले न्यायलय नै बिग्रने बताए। पार्टीले १६ जिल्लाका सचिवहरुलाई आन्तरिक संगठनको प्रशिक्षण गराएको थियो। प्रशिक्षण जेठ ३ गतेबाट सुरु भई सोमबार समापन भएको थियो। समापनमा शिक्षा विभाग प्रमुख एनपी आचार्य, पोलिटव्युरो सदस्य खगेन्द्र प्रसाई, दिलनाथ घिमिरेलगायतको उपस्थिति रहेको थियो।
विगत एक वर्षदेखि स्थानीयले निषेधित क्षेत्र बनाएको बनेपाको चारदोवाटोदेखि गोदामचोकसम्मको सडक वाइसिएलले कब्जामा लिई मञ्च बनाएपछि स्थानीयले सो क्षेत्रबाट वाइसिइएलका कार्यकर्ताहरुलाई लखेटेका छन्। एमाओवादीको भातृ संगठन वाइसिएलको ताम्सालिङ्ग राज्य समितिको प्रथम सम्मेलनको उद्घाटन कार्यक्रमका लागि हिजो साँझ बन्दै गरेको मञ्च स्थानीयले भत्काईदिन खोजेपछि केहिबेर सोहि क्षेत्र तनावग्रस्त भएको थियो। वाइसिएलले गोदामचोकमा सडक नै छेक्ने गरी मञ्च बनाउन थालेपछि स्थानीयहरुले रोक्न अनुरोध गरेका थिए। वाइसिएलले सिडिओको आदेश भन्दै जबर्जस्ती मञ्च बनाएपछि सिडिओको लिखित आदेश मागेका स्थानीयलाई वाइसिएलले गिडिदिने धम्कि दिएका थिए। वाइसिएलको धम्किदेखि नडराएका स्थानीयहरुको समुह बढ्दै गएपछि प्रहरीले झडप हुन नदिन वाइसिएललाई कार्यक्रम स्थगन गर्न निर्देशन दिएको थियो। प्रहरीको आदेश नमानी स्थानीयहरुप्रति जाइलागेको वाइसिएलले अन्ततः मञ्च आफै भत्काएर अन्यत्र कार्यक्रम गर्ने भन्दै हिडेको थियो। द्वन्द्वकै शैलीमा सडक नै कब्जा गरी स्थानीयलाई तर्साउन खोज्ने वाइसिएलको समुहलाई चारैतिरबाट स्थानीयले घेरा हाल्ने तयारी गरेका थिए। गोदामचोकबाट लखेटिएपछि वाइसिएलले बनेपा बसपार्कमा कार्यक्रम गर्न बिहानैदेखि मञ्च बनाएको छ। बसपार्कमा कार्यक्रम गर्ने भएपछि त्यहाँ राखिएका सबै सवारीसाधन बाहिर निकालिएको छ। बनेपा नगरपालिकाले साउन १ देखि सवारी पार्किङ बसपार्कमा मात्रै गर्न पाउने नियम ल्याए पनि आज कार्यक्रम हुने भएपछि सवारीसाधन बाहिर निकालिएको हो। इलाका प्रहरी कार्यालय बनेपाका प्रमुख आश्विनकुमार गिरीले माथिको आदेशबाट बसपार्कमा कार्यक्रम गर्न दिनुपरेको बताए। कार्यक्रममा संवोधन गर्न एमाओवादी अध्यक्ष प्रचण्ड बनेपा आउने वाइसिएलले जनाएको छ। फाइल फोटो
दोलखा सदरमुकाम चरिकोटस्थित प्राथमिक स्वास्थ्य केन्द्रमा दैनिकजसो बिरामीको चाप हुन्छ। केन्द्रमा पाँच डाक्टर छन्। तर पूर्वाधार नहुँदा बिरामीलाई सामान्य जाँच गरेर भर्नालगायत अन्य उपचारका लागि निजी अस्पतालमा पठाउँने गरेको नागरिकमा समाचार छ। ‘हामी जाँचमात्र गर्छौँ, सुत्केरी बाहेक अरु बिरामीलाई भर्ना सुविधा छैन,’ केन्द्रका प्रमुखसमेत रहेको जिल्ला जनस्वास्थ्य कार्यालय प्रमुख डा. झलक शर्मा गौतमले भने ‘ जिल्ला अस्पताल पठाउँ भने टाढा छ, सदरमुकाममै सुविधान नहुँदा बिरामीलाई निजी अस्पतालमा पठाउनुपरेको छ।’ जिल्ला अस्पताल जिरिमा छ। जहाँ करार र दरबन्दी गरेर ८ जना तथा एक विशेषज्ञ चिकित्सक छन्।
जापानका बहुसंख्यक जनता बुद्ध धर्मावलम्बी भए पनि अधिकांश जापानी भगवान् गौतम बुद्धको जन्मस्थल नेपाल हो भन्नेबारे बेखबर छन् । जापानका विद्यालयस्तरीय पाठ्यपुस्तकमा समेत बुद्ध लुम्बिनीमा जन्मिएको मात्र उल्लेख गरिएको र धेरैजसो पाठ्यपुस्तकमा लुम्बिनी भारतमा पर्छ भन्ने गलत शिक्षा दिने गरिएकाले पनि बुद्धबारे वास्तविक तथ्यबाट जापानका नागरिक भ्रममा परेका राजधानीले खबर छापेको छ । जापानका पाठ्यपुस्तकमा अझै पनि लुम्बिनी भारतमा पर्छ भनेर सिकाइने गरेको र नेपाल सरकार यसबारे बेखबर रहेको जापानमा रहेका नेपालीको ठम्याइ छ । २२ वर्षीय जापानी नागरिक नागात्सुका अनुसार कक्षा ५ देखि ७ कक्षासम्मका पाठ्यपुस्तकमा बुद्ध भारतमा जन्मेको भनेर उल्लेख गरिएको छ । गत वर्ष नेपालमा तीन महिना नेपाली भाषा पढेपछि मात्र आफूले बुद्ध नेपालमा जन्मेको भन्ने थाहा पाएको उनले बताए । आफूले धेरै जापानी साथी र शिक्षकहरूलाई यसबारेमा अवगत गराए पनि बुद्ध नेपालमा जन्मेको भने सन्देश फैलाउन नसकेको उनले बताए । नेपाल र जापानबीच सम्बन्ध विस्तार भएको ५ दशक नाघिसक्दा पनि नेपाल सरकारले कूटनीतिक तवरमा पहल नगरेकाले अहिले पनि बुद्ध भारतमा जन्मिएको भनेर पढाइ हुने गरेको र आफूले पनि गलत शिक्षा लिएकोमा दुःख लाग्ने गरेको उनले बताए । जापानमा धेरै नेपाली विद्यार्थी रहेको र उनीहरू पनि काम एवं पढाइमा व्यस्त हुने गरेकाले बुद्ध र नेपालबारे प्रचार हुन नसकेको उनको ठम्याइ छ । त्यसो त जापानमा नेपाली विद्यार्थीले यसबारे पहल र प्रचार–प्रसार भने गर्दै नगरेको भन्ने आरोप गलत रहेको विगत १३ वर्षदेखि जापानमा बस्दै आएका गुल्मीका तुल्सीराम खरेलले बताए ।
एकीकृत नेकपा (माओवादी) का अध्यक्ष पुष्पकमल दाहालले द्वन्द्वकालीन मुद्दालाई उचालेर संविधानसभाको निर्वाचनको प्रक्रिया भाँड्न खोजिएको बताएका छन् । पार्टी केन्द्रीय कार्यालय पेरिसडाँडामा हिजो आयोजित पत्रकार सम्मेलनमा उनले द्वन्द्वपीडितको नाममा गोरखा फुजेलका कृष्णप्रसाद अधिकारीको घटनालाई नाटकीयरूपमा प्रचार गरिएको र समग्र शान्ति प्रक्रियाको जगलाई नै भत्काउन खोजिएको आरोप लगाए । जनयुद्धको समयमा २०६१ सालमा घटेको अधिकारीको घटनामा स्थानीय चितवन पार्टीले त्यतिबेलै स्पष्ट पारिसकेको बताउँदै एमाओवादी अध्यक्ष दाहालले सत्य निरूपण तथा मेलमिलाप आयोगको कार्यक्षेत्रभित्र पर्ने सो घटनालाई अनुचितरूपमा उचालिएको बताए । सो घटनासँग कुनै पनि सरोकार नै नभएकी एमाओवादी सम्वद्ध नेवा राज्य समितिका सदस्य जानुका पौडेललगायतका नेता तथा कार्यकर्तालाई आरोपित गरिनु, उहाँहरूलाई सार्वजनिकरूपमा गाली बेइज्जती गरिनु अपहरणको धम्की दिनुजस्ता प्रकरण अदृश्य गुरुयोजनाअन्तर्गत भइरहेको समेत उनको भनाइ छ । अध्यक्ष दाहालले भने, “सत्य निरूपण तथा मेलमिलाप आयोगसम्बन्धी अध्यादेशविरुद्ध लागेका व्यक्ति र शक्तिहरू नै दोस्रो संविधानसभाको निर्वाचनको मुखमा अधिकारीको मुद्दा चर्काउन क्रियाशील देखिनुले सङ्क्रमणकालीन राजनीतिक अवस्था र शान्ति प्रक्रिया भाँड्ने गम्भीर षड्यन्त्र भइरहेको सबैले बुझ्नु जरुरी छ ।” आफ्ना कान्छा छोरा कृष्णप्रसाद अधिकारीको हत्यारामाथि कारबाही गरिनुपर्ने माग गर्दै विगत केही दिनदेखि आमा गङ्गामाया अधिकारी र बाबु नन्दप्रसाद अधिकारी वीर अस्पतालको आकस्मिक कक्षमा अनसनमा बसिरहेका छन् । रासस
नेपाली क्रिकेट टोलीका कप्तान पारस खड्काले अब नेपाली क्रिकेटको भविष्य उज्जवल रहेको भन्दै तल्लै तहदेखि सुधार र सहयोग गर्ने हो भने नेपाली क्रिकेटले विश्वलाई आश्चर्य पार्ने बताएका छन्। बंगलादेशमा जारी आइसीसी ट्वेन्टी–२० विश्वकप क्रिकेटमा उत्कृष्ट प्रदर्शन गरेको भन्दै कान्तिपुर मिडिया ग्रुपले नगदसहित सम्मान गरेको कार्यक्रममा बोल्दै कप्तान खड्काले सही ठाउँमा सही व्यक्ति हुनुपर्ने र हरेक व्यक्तिले आफ्नो जिम्मेवारी पूरा गर्नुपर्ने बताए। नेपाली क्रिकेटको भविश्य अब खेलाडीको मात्र नभई सबैको हातमा रहेको खड्काले बताए। ‘हामी सबैको सहयोग चाहन्छौं । नेपाली क्रिकेटको भविश्य के हुनेछ र कस्तो हुनेछ भन्ने खेलाडीहरुको मात्र हैन’ उनले भने-’हामी सबैको जिम्मेवारी हो। सबैले जिम्मेवारी लिनुपर्‍यो । हामी हाम्रो तर्फबाट सक्दो प्रयास गर्छौं ।’ खेलाडीहरुले सँधै ‘हामी राम्रो गर्नसक्छौं र गर्नेछौं’ भन्ने विश्वास राखेको उनले सुनाए । नेपाली क्रिकेटले नेपालीहरुलाई खुसी दिएको भन्दै कप्तान पारसले भने-’जुन खालको रस्पोन्स हामीले देशभरबाट पाइरहेका छौं । अब क्रिकेट अगाडि बढेनन् भने मानिसहरुले हामीलाई प्रश्न गर्नेछन् । हामी सही ठाउँमा सही व्यक्ति चाहन्छौं । हामी हाम्रो तर्फबाट राम्रो गर्न सक्दो प्रयास गर्नेछौं ।’ बंगालदेशमा जारी टी–२० विश्वकपको डेब्यु म्याचमै हङकङ र अफगानिस्तानलाई सनसनीपूर्ण रुपमा हराउँदै आयोजक बंगलादेशसँग सम्मानजनक हार बेहोरेको थियो। नेपाली क्रिकेट टोलीलाई सरकारी तथा नीजी क्षेत्रहरुबाट पुरस्कार र सम्मानको क्रममा नेपाली क्रिकेट टोलीका खेलाडी, प्रशिक्षक र पदाधिकारीहरु सहभागी थिए। कार्यक्रममा कान्तिपुर मिडिया ग्रुपका प्रवन्ध निर्देशक कैलाश सिरोहियाले खेलाडीहरुलाई एकमुष्ठ १० लाख नगद पुरस्कारसहित सम्मान गरेका थिए। कार्यक्रममा मुख्य प्रशिक्षक पुबुदु दासानायके भने क्यानाडा गएकाले अनुपस्थित थिए ।
काठमाडौं १० बाट पराजित भएका प्रचण्डलाई सिरहा ५ ले राहत दिएको छ। उनले १५ हजार २ सय ४४ मतसहित विजय हासिल गरेका छन्। तर एमाले उम्मेदवार लीला श्रेष्ठले तीन ठाउँमा बुथ कव्जा गरेको भन्दै पुनः मतदानको माग गर्दै गणनास्थल छाडेर हिँडेका छन्। पछिल्लो मतपरिणाम श्रेष्ठले १४ हजार ३ सय २२ मत पाएका छन्। मत गन्न बाँकि अन्तिम गाविस कल्याणपुर कालाबञ्जरको पालो आएपछि एमालेका प्रतिनिधिहरु अहिले बिहान ४ बजे गणना वहिष्कार गरेर हिँडेका थिए। एमाले उम्मेदवार श्रेष्ठका अनुसार उक्त बुथको पुनः मतदानको माग गर्दै एमाले बाहिरिएको हो। 'चुनावको दिन नै हामीले तीन वटा बुथ कव्जा भयो भनेर उजुरी गरेका थियौं,' उनले सेतोपाटीसित भने, 'तर आजसम्म सुनुवाई भएन।' कल्याणपुर कालावञ्जरमा मात्र बुथ कव्जा गरेर कम्तीमा ९ सय भोट एकलौटी खसालिएको छ भन्ने जान्दा जान्दै किन गणनामा बस्ने भनेर हामी हिँडेका हौं, उनले भने। लीलानाथले निर्वाचनको दिन बिहानदेखि संचार माध्महरुम नै बडाहारमालाका दुई बुथ र कल्याणपुर कालावञ्जरको एक बुथ कव्जा भएको जिकिर गर्र्दै आएका थिए। तीन ठाउँबाट एमाओवादीले २ हजार ५ सय भोट एकलौटी खसालेको आरोप लीलानाथले लगाउँदै आएका छन्। 'निर्वाचन कार्यालयले सुनुवाई नगरेपछि हामीले बहिष्कार गरेर हिँडेका छौं,' उनले भने, 'पुन मतदान हुनुपर्छ भन्ने हाम्रो जोडदार माग छ।'
राजधानीका व्यापारी धम्क्याउँदै चन्दा उठाउने क्रममा बबरमहलस्थित नेपाल आयल निगम परिसरमा विस्फोट गराउने समूहका पाँच सदस्य पक्राउ परेका छन् । व्यापारीलाई धम्क्याएर चन्दा लिन जाने क्रममा महानगरीय प्रहरी अपराध महाशाखाले तीनजनाको ज्यान जाने गरी बबरमहलमा विस्फोट गराउने अभियुक्तलाई काठमाडौका विभिन्न स्थानबाट पक्राउ गरेको आजको राजधानी दैनिकमा खबर छ । पक्राउ पर्नेमा उदयपुरका वीरेन्द्रकुमार तामाङ र सुनबहादुर परियार, रामेछापका निमा शेर्पा, बाराका सन्तोष माझी र कञ्चनपुरका भानीनाथ रहेका छन् । उनीहरू सबै बबरमहल विस्फोटमा संलग्न रहेको महाशाखाका प्रहरी वरिष्ठ उपरीक्षक (एसएसपी) विजयलाल कायस्थले जानकारी दिए । उनका अनुसार संयुक्त जातीय मुक्ति मोर्चासँग आबद्ध अभियुक्त सबैको साथबाट विभिन्न विस्फोटक पदार्थसमेत बरामद भएको छ । डेढ वर्षअघि बबरमहलमा सो मोर्चाले गराएको विस्फोटमा परी तीन सर्वसाधारणको ज्यान गएको थियो । उनीहरूलाई बौद्ध, बालाजु र कपन क्षेत्रबाट पक्राउ गरिएको एसएसपी कायस्थले जानकारी दिए । उनीहरूको साथबाट बम बनाउन प्रयोग हुने पाइप, डेटोनेटर र सकेट बरामद भएको छ । एसएसपी कायस्थका अनुसार उनीहरूले काठमाडौंका व्यापारिक घरानाहरूमा चन्दा माग्ने र नदिए बम विस्फोट गराउने धम्की दिँदै आएका थिए । उनीहरूले तीनचुली आरुबारीस्थित सामलिक स्पोट गलैंचा कारखानामा ५ लाख रुपैयाँ चन्दा माग गरेकोमा सो कारखानाले चन्दा नदिएको हुँदा कारखानामा विस्फोटन गराउन काठमाडौंमा ती विस्फोटक पदार्थ भिœयाएको प्रहरीको भनाइ छ । यस्तै, स्तुपा कार्पेट उद्योग बौद्ध, हिमाली अष्टकार्पेट बौद्ध तीनचुलीको नाममा ५ लाख माग गरी प्रेषित गरेको अपिलसहितको पत्रसमेत प्रहरीले बरामद गरेको छ । सो मुक्ति मोर्चा २०६६ साल माघमा मुक्तिदाताको नेतृत्वमा ५२ सदस्यीय केन्द्रीय कमिटीसहित भूमिगत रूपमा गठन भएको पार्टीको स्थापनाकालमा बुलेट भनिने वीरेन्द्रकुमार तामाङ संगठन विभाग प्रमुख, टेन्डी शेर्पा केन्द्रीय सदस्य र अग्नि, सुमन भन्ने सुनबहादुर परियार वैकल्पिक केन्द्रीय सदस्य रहेका थिए । पश्चिम क्षेत्र इन्चार्जको जिम्मेवारीसमेत वीरेन्द्रकुमार तामाङलाई दिइएकोमा २०६६ भदौमा अवैध चन्दा उठाएको आरोपमा काठमाडौंमा पक्राउ परेका थिए । उनी २० हजार धरौटीमा छुटेका थिए । त्यसैगरी, २०६७ सालमा विश्व क्रान्ति भनिने देवराज तामाङले आफ्नो नेतृत्वमा २६ सदस्यीय केन्द्रीय कमिटी बनाई मुक्तिदाताबाट अलग भएको र त्यसबेला सुनबहादुर परियार केन्द्रीय सदस्य तथा मोर्चाको दस्ता विभाग प्रमुखसमेत रहेका थिए । २०६७ फागुनमा काठमाडौंको बबरमहलमा बम विस्फोट गराएको घटनामा विश्व क्रान्ति भन्ने देवराज तामाङ, सागर, सुरेश, पे्रम र बुद्धिलगायत व्यक्ति पक्राउ परिसकेका छन् । लामा पक्राउ परेपछि अहिले पक्राउ परेका सदस्यहरू भूमिगत भई विभिन्न व्यापारिक प्रतिष्ठानमा चन्दा उठाउँदै आएका थिए । मागेअनुसारको चन्दा नदिए बम पड्काइदिने धम्की दिँदै उनीहरू फिरौती असुलीमा लागेको एसएसपी कायस्थले बताए । चन्दा उठाउँदै गरेको अवस्थामा उनीहरू पक्राउ परेको पनि प्रहरीको भनाइ छ । हाल बरामद गरेको विस्फोटक पदार्थ २०६६ सालमै भण्डारण गरिराखेका थिए । पक्राउ परेकामध्ये निमा शेर्पाले रविन शाहको नाममा ‘संयुक्त आवाज’ मासिक पत्रिका दर्ता गरी विगत तीन महिनादेखि प्रकाशन गर्दै आएका थिए । उनले संयुक्त जातीय मुक्ति मोर्चाको समेत समाचार प्रकाशन गर्ने गरेका थिए । प्रहरीका अनुसार शेर्पा संयुक्त जातीय मुक्ति मोर्चासँग पूर्ण रूपमा आबद्ध रही मोर्चालाई सहयोग गर्दै आएका हुन् । जातीय मुक्ति मोर्चाले यसअघि प्रज्ञा भवनस्थित जनमोर्चा ९चित्रबहादुर केसी० को कार्यक्रममा संघीयताविरोधी भएको भन्दै बिथोल्ने प्रयास गरेको थियो । त्यसैगरी, राप्रपा नेपालको पार्टी कार्यालय नक्सालमा पनि चेतावनीस्वरूप बम राखेका थिए । फाइल तस्विर
दसैँअगावै जिल्लाका सबै सडकमा गाडी गुडाउने योजनाअनुसार चालु अवस्थामा रहेका सडकको मर्मत गर्न लागिएको भए पनि यहाँको एक ट्र्याकसमेत नखोलिएको सडकसमेत मर्मतमा परेको छ । जिल्ला विकास समितिले आकस्मिक मर्मत कोषअन्तर्गत जिल्लाका ‘क’ वर्गका ३२ वटा सडक र ‘ख’ वर्गका ३८ वटा सडकको मर्मत गर्न रु ७४ लाख खर्च गरिने भए पनि कतिपय सडकको ट्र्याक नै खोलिएको छैन । जिल्ला विकास समितिले आफैले सडकको मर्मत गर्दा स्तरीकरणको आधारमा गर्ने योजना बनाएर जिल्ला परिषद्बाट समेत पारित गरेको भए पनि स्थानीय विकास अधिकारीले त्यसको उल्लङ्घन गरेका छन् । सदरमुकामको छेवैमा रहेको कुस्मा झाप्रेबगर अलपेश्वर सडकखण्डको ट्र्याक नखोलिएको भए पनि आकस्मिक मर्मतमा पर्नुले अनियमितताको पुष्टि गरेको जिल्ला विकास स्रोतले जनाएको छ । त्यसैगरी कुस्मा–मोदीबेनी–मुडिकुवा, दुर्लुङको नाम नै नभएको एक सडक तथा दक्षिणी भेगमा समेत तीनवटा सडकको ट्र्याक नै नखोलिएको पाइएको जिल्ला विकास स्रोतले जनाएको छ । जसमध्ये अलपेश्वर–झाप्रेबगर सडकखण्ड मर्मतका लागि २८ हजार, मुडिकुवा–कुस्मा सडकखण्डका लागि रु १६ हजार ९०० रकम खर्च भएको भए पनि ती सडकको ट्र्याकसमेत नखोलिएको पाइएको छ । कतिपय ठाउँमा ठेकेदारहरुले एक घन्टा डोजर चलाएर लाखौँ दुरुपयोग गरेको र त्यसमा प्राविधिक र स्थानीय विकास अधिकारीले ४० प्रतिशत रकम पहिलो किस्तावापत भुक्तानी दिन सिफारिस गरेको पाइएको छ । आर्थिक प्रशासन नियमावलीले समेत ३० प्रतिशतभन्दा बढी रकम दिन नमिल्ने भए पनि ४० प्रतिशत भुक्तानी दिनु र अनुगमनसमेत नहुनुले चुनावको बेलामा आचारसंहिताको समेत उल्लङ्घन भएको पाइएको छ । कतिपय मोटरबाटो मर्मतको नाममा डोजर हिँडाएरमात्रै पनि रकम भुक्तानी दिइएको छ भने केही बाटोमा डोजरसमेत नगएको भए पनि भुक्तानी दिएपछि ठेकेदारसमेत असन्तुष्ट भएका छन् । जिल्ला विकास समितिले वार्षिक रुपमा खर्च गर्ने रकममा यसरी अनियमितता हुनु अपारदर्शिता बढ्दै जानु स्थानीय निकाय र त्यहाँ कार्यरत कर्मचारीहरु जिम्मेवार नहुनु नागरिक सञ्जाल पर्वतका अध्यक्ष किशोर सापकोटाले प्रतिक्रिया दिए । सडक मर्मतको नाममा रकम दुरुपयोग भएको र त्यसबारेमा सञ्चारमाध्यममा समेत समाचार आउँदा प्रशासनले समेत कारबाही नगर्नु सडकमा मिलेमतोको शङ्का भएको उनको भनाइ छ । यसैबीच सडक मर्मतको काम नगरी डोजर हिँडाएरमात्रै भुक्तानी लिन खोजेको भन्दै दोबिल्ला सिल्मी कार्कीनेटा सडकखण्डका उपभोक्ताले विरोध गरेको भए पनि कारबाही नभएको सो सडकका अध्यक्ष राजेन्द्र सुवेदीले बताए । पर्वतमा सडकको नाममा बर्सेनि लाखौँ रुपैयाँ दुरुपयोग हुने गरेको भए पनि सम्बन्धित निकायलाई कारबाही नहुँदा उपभोक्ता आक्रोशित बनेका छन् भने दैनिक रुपमा सास्तीसमेत व्यहोर्दै आएका छन् । जिल्लाका विभिन्न गाविसमा सडकको नाममा लाखौँ रुपैयाँ दुरुपयोग भएको प्रमाण हुँदासमेत कारबाही नहुनु मिलेमतो भएको उपभोक्ताको भनाइ छ । यसमा प्राविधिक र जिल्ला विकास समितिको मिलेमतो भएको उनीहरुको गुनासो छ । जिल्ला सडक गुरुयोजनाको प्राथमिकताको आधारमा जिल्ला सडक र गाउँस्तरीय सडकको वर्गीकरण गरी सडकको मर्मत गर्ने योजना बनाएको भए पनि त्यस अनुरुपसमेत मर्मत नहुँदा चरम लापरबाही भएको जिल्ला विकास समिति स्रोतको भनाइ छ । यसरी आफँै बनाएको नियम जिल्ला विकास समितिले उल्लङ्घन गर्न मिल्दैन एक कर्मचारीले भने, मिलेर खान गरिएको यस प्रकारको कार्यले जिल्ला सकिने र बाहिरबाट आउने कर्मचारी मोटाउनेबाहेक केही हुँदैन । रासस
सियोको टुप्पोले मुटु बिझ्यो दमै दाई आजलाई देशलाई देखेर झरझर पातमा किराले दमै दाई देशदशा झलक्कै देखेर चार बर्ष अघि शिशिर योगीले गाएको यो गीत आजको दिनमा झन्झन् सान्र्दभिक हुँदै गएको छ । देश र देशको सरदहभित्र जीवन अड्याएर बॉचेका मानिसहरु निरिह बन्दै गएको समयमा यी गीतका हरफहरुले मानिसको मुटु बिझाउनु स्वाभाविक छ । देश एकपछि अर्को गर्दै किराले प्वालैप्वाल पारेर थोत्र्याएको पातजस्तो बन्दै गएपछि शिशिरले यो गीत गाएका थिए । गीतको रचना भने शिशिर नजन्मदै नेपाली साहित्यका एकजना महान शिल्पिले दुरचेतको कल्पनशीलता भरेर गरेका थिए आजभन्दा झण्डै साँढे पाँच दशकअघि । कुठाउँमा जन्मिएका शेक्सपिएर भनेर चर्चा गरिने नेपाली साहित्यका ती धरोधर थिए महाकवि लक्ष्मीप्रसाद देवकोटा । महाकवि देवकोटाका रचनाहरु पढ्दा लाग्छ उनी केवल लेख्ने धन्दा पूरागर्नका लागि मात्रै लेख्दैनथे । उनका लागि लेख्नु समाजप्रतिको दायित्व सचेततापूर्वक पूरा गर्नु पनि थियो । देवकोटाको समयमा परम्परागत ‘ए क्लास’को बाहुन परिवारको छोराले टुपी काट्नु, बिहान सन्जे अलाप्दै ननुहाउनु, रुद्री बाचन नगर्नु एउटा भयानक अपराध मानिने अवस्था थियो । घरको वरिपरि ढुङ्गे पर्खाल लगाएर मानिसले जीविकाका लागि रोजेको पेशाका आधारमा विभाजित बर्ण ब्यावस्थाका सदस्यहरुले जदौ नगरी पर्खालबाट भित्र छिर्न नपाइने अवस्थामा उनले जातिय उत्पिडन र मानिस मानिस बीचको भेदभावको बिरुद्ध जुन ढंगमा बिद्रोहात्मक चेतका साथ लेखे अहिले तिनै चेतको माला उनेर नीजि जिन्दगी चम्काउन राजनीतिको माला जप्दै हिँडेकाहरुले समेत चुनावी नारामा उनका कविताका हरफहरु टाँसि हिँड्नुपर्ने अवस्था विद्यमान छ । आजको चेतना र सूचनाको सञ्जालले मानिसहरु बिर्मशको एउटै कचौरामा जम्मा भएको दिनमा जसरी जातपातको बिषय उठाएर आफुलाई असली क्रान्तिकारी दाबी गर्दै ठूल्ठूला विलासी दरवार र घरवार जोड्ने कर्ममा मानिसहरु लागेका छन् विना कुनै दावी जातिभेद विरुद्ध देवकोटाले आगोको गीत लेखेर कैयौं अभावका दिनहरु झेले: इश्वरको मुर्ती मान्छे मान्छे गर्छ हेला एउटै मासु एउटै रगत एउटा अर्को केलाई (सियोको टुप्पोले) को यो फार्ने को यो पार्ने मानिस–मानिसमा अन्तर (चुकुल) भोटेको पाउ समाई भन्छन् बिचरा मदन इश्वर मेरा हे भोटे दाई π क्या राम्रो बचन (मुनामदन) अमानिस ठानिएका जनजाति र दलितहरुलाई हेप्ने, आफुभन्दा अघि हिँडे बाटै बिटुलो हुन्छ भन्ने अहंकारी चेतना रहेको समाजमा बॉचेर देवकोटाले एउटा भोटेको खुट्टालाई प्रेमले छोएको र मानिस जातको अहंकारी थाङ्गने रवाफले हैन दिलभित्र रहेको चेतनाको जाज्वल्यमान दियोको निरन्तर प्रज्वलनले ठूलो हुन्छ भनेर लेखिदिए । आज समानता, जातीय नश्लचेतना खेतिपातीको सबैभन्दा सजिलो टारीखेत भएको दिनमा सबै जाति एउटै हो, सबको रगत रातै हो भन्नु बहादुरीको कुनै पहाड फुटाउनु होइन । तर मानिसहरुले विद्यालय जान राणा शाषकहरुको उर्दी थाप्न पर्ने, तिनै राणाहरुले मानिसलाई जात दिन या झिक्न सक्ने, स्वतन्त्रतालाई घोडातबेला दरबारका कारिन्दा मार्फत बितरण गरिने दिनमा तिनै राणाहरुको छात्ति छेऊ उभिएर झ्याउरे भाकामा उनले यूग चेतनाको दियो बाल्ने जुन धृष्टता गरे त्यो कुनै भयानक विप्लव भन्दा कम थिएन । अर्को मानिसलाई छोएर सुनपानी नहाली घरछिर्नु अपराध ठहरिने चेतना बोकेर बॉचेको समाजमा देवकोटाले सामाजिक कुरितीमाथि जसरी धावा बोले त्यो एक हदसम्म दुश्साहस नै थियो राणाकालका दिनमा । क्षेत्रीको छोरो यो पाउ छुन्छ घिनले छु‘दैन मानिस ठूलो दिलले हुन्छ जातले हु‘दैन (मुनामदन) आफ्नो दरबार ताक्दै खान लाउन नपाएका मानिसहरुको भीड सोझिनसक्ने अर्थराजनीतिको भित्री चेत छामेका शासकहरुले मानिसलाई जे दिन्छन् भगवान्ले दिन्छन् भन्दै ठाऊ ठाऊमा ढुङ्गा र पस्थरका मुर्ती खडा गरेर आशाको भीख माग्न अभ्यस्त बनाएको बेला त्यो भ्रमको चेतनामाथि आगो लगाउ‘दै देवकोटा शालीनताका साथ लेख्छन्: कुन मन्दिरमा जान्छौ यात्री कुन मन्दिरमा जाने हो मानिसहरुको काँध चढी कुन देवपुरीमा जाने हो – फर्क फर्क हे जाऊ समाऊ मानिसहरुको पाऊ मलम लगाऊ आर्तहरुले चहराईरहेको घाऊ – सडक किनारा गाउँछ इश्वर चराहरुको तानामा बोल्छ इश्वर मानिसहरुको पीडा, दुखको गानामा (यात्री) राजा महाराजाको चाकरी बजाएर चुल्हो उज्यालो बनाउनुलाई पुरुषार्थ ठानिने समयमा द्रब्यको क्षणिक मोहबाट निस्केर मानिसको जीवनका प्राथमिकताहरुलाई अत्यन्त प्रष्टताका साथ उनले लेखे: गरीब भन्छौ म झैं दुखको धनी मिल्दैन संसारभरि कतैपनि बिलासको लालस–दास छैन म मीठो छ मेरो रसिलो परक्रम (गरीब) ००० सजिलो याममा जो पनि पहाडको टाकुरामा उक्लन्छ । हुरी चलेको बेला पहाडको टाकुरामा सतिसालझैं उभिनु र उभिईरहनु चॉहि दुरुह छ । समकालीनहरु पनि लेखिरहेकै थिए । तर तिनको लेखनमा भान्छाको मेसो ज्यादा थियो । ती लेख्थे र दरवारबाट जीवनका लागि सजिलो बाटो बक्सिस पाउ‘थे जुन बाटो तिनको घरको दैलोसम्म ढलिमलि गर्दै जान सकिन्थ्यो । तर जनताका लागि तिनको लेखनमा न जीवन थियो न जोवन । केही औंलामा गन्नसकिने जीवनमुखी लेखकहरुको सूचीमा देवकोटा पनि थिए जसले मानिसलाई ज्ञानको उज्यालो उसकै जीवनमा प्रबेश नगराई मानिस उठेर हि‘ड्न सक्दैन र बाटो छाम्दा छाम्दै जीवन निखारेर सकिन्छ भन्ने चेतका साथ आज तपाई हामीले केन्द्रीय विश्वविद्यालय भनेर चिनेको त्रिविवि स्थापना गरे । समाज विभिन्न रंगहरुमा बॉच्छ, सभ्य समाजका लागि साहित्य कला त्यस्तो रंग हो जसलाई छामेर मानिसको मनमा सप्तरंगीे आभा पैदा हुन सकोस् भनेर उनले साहित्य कलाको इतिबृतिका लागि प्रज्ञा प्रतिष्ठानको खाका कोरे । कुवाको पानीझैं जमेर बसेको मान्छेहरुको मनको चेतनाको तलाऊमा उनले ढुङ्गा हाने र समाजलाई लामो समयका लागि तरंगित पारिदिए ब्याबहार र लेखन दुबैबाट । कस्तो भएको छ भने उनले उतिबेला लेखनमार्फत हानेको चेतनाको ढुङ्गाले नेपाली समाजको तलाऊमा आजसम्म तरंग उठिरहेको छ । मानव सुत्दछ मर्दैन रात सधैं पर पर्दैन यो युगको हो सन्नाटा निशा दभिन्छ यो सुनसान आफ्नै खरानीबाट ऊ जाग्दछ (विहानको आकासलाई) ह्रदय भनेको त्यस्तै कान हो सुन्दछ जसले युगचित्कार शरीर भनेको त्यस्तो साधन खिइ‘दै जसले लक्ष्यमा सत्कार (उद्बोधन) मट्टीको छ यो शरीर उठ्छ बन्छ हावा देश निम्ति चंकिनेछ गर्छ जो त धावा (पल्टन) लेऊ हात हात लाठी लाम लाग सारा मार्न जाऊ देश सत्रु पोख्न रगत धारा (पल्टन) संचारको उति विकास भएकै थिएन । समाजमा वर्गीय समस्या चर्किसकेकै थिएन । राजनीतिक संघ्रर्ष शक्ति हात पार्ने उदेश्यलाई केन्द्रमा राखेर भएको थियो । गोर्खापत्र सरकारी सूचना बेचिरहेको थियो श्री ३ महाराजको भित्रीनि पट्टीको फलानोले फलानो सन्तान पैदा गरिबक्स्यो भनेर र रेडियो नेपाल सरकारी सूचनाहरुको मनोमानी बितरण गरिरहेकै थियो लाइसेन्स लिएर दिईएका रेडियो सेटहरुमा । केही साहित्यिक पत्रिकाहरु निस्किएका थिए, तर छाप्थे आफ्नै समुह सदस्यको तारिफ भजन र साहित्यका केही स्वैच्छिक उत्पादनहरु । तिनले लेख्न थालेका थिए–देवकोटा बौलायो । दुरचेतनाको दियो बालेर चलिरहेको समाजको (कु)रिती बिरुद्ध प्रश्न गर्नु आज पनि वागी बनिने अवस्थामा देवकोटाले त्यो समयमा समाजका परम्परागत ब्यवस्थाका विरुद्ध शालिनतापूर्वक अवज्ञाको गीत सुसेल्न थालेका थिए । त्यसो गर्नु या त जघन्य अपराध थियो या त पागलपन थियो यथास्थितीका पुरोहितहरुको भागवत्मा । तिनले ब्यवस्थाको पूरै तागत केन्द्रीकृत गरेर देवकोटालाई पागल करार गर्ने दुश्साहस गरे । तर देवकोटा सानातिना हुरीहरुले उडाई लैजाने पातलो पानाहरुमा लेखिएको गीतका हरफ थिएनन् । उनी त अन्र्तचेतनाबाटै समाजका लागि उज्यालो फैलाउ‘दै बलिरहेका एउटा त्यस्तो दियो थिए जो केवल बल्न र बलिरहन मात्र जान्दथ्यो महादियोझैं । जो आज पर्यन्त बलिरहेकै छ, तिनले लेखे झन् निडरता र प्रतिरोधका साथ: मैले वसन्तको कोकिल सुनेर एक सूनसान औंसीले मलाई निशास भएर म तूफानसँग एकदिन गीत गाउन थालेको थिएँ जब भँगेरे–टाउके छापाको कालो मिथ्याले मेरो विवेक वीरलाई जाली झूठले ललकार्छ जव निमुखा दुनियाँ कालो जहर पिउँछ जव मानवले मानवलाई मानव ठान्दैन साथी यो अमानवको मानव जगत्लाई एक आगोको लप्काले हेर्दछु साथी (पागल) उनी पैसालाई लल्कार्थे र चुनौति दिन्थे । त्यसैले त उनी लक्ष्मीको बरदान भनेर परिवारले राखेको नाम विपरित सरस्वतीको बरदपुत्र बनेर बॉचिरहे जीवनभर । को सक्दछ आफुले महिनाभरि काम गरेर हात पारेको तलव निमुखाहरुलाई बॉड्दै हिँड्न, लगाईरहेको कोट जाडोले कठाङ्ग्रिएको मानिसको ज्यानमा पहिराई दिएर फ्याङ्गफ्याङ्गती हि‘ड्न ? त्यसो गर्न सक्ने तिनै देवकोटा थिए जो बाल्दथे मनमा सधैंभरि प्रेम, मानवता, चेतना र सुसंकारको दियो र बालेरै हि‘डिरहन्थे जता गएपनि । उनको मानवीय प्रेमको दायरा कोरा भावुकताको जगमा अडेको थिएन, त्यसले उनको जीवन ब्यावहारमा अनुवाद हुने मौका पाएको थियो भन्ने कुरा उनको जीवन अध्ययन गर्ने हर कोही साधारण विद्यार्थीहरुले थाहा पाउन सक्छ । हाम्रा धन सब माटो धुलिन्छन् भावपुतली उड्छन् भुलिन्छन् (शाहजहाँको इच्छा) हुन्छन् यसैकन भजी सब काटमार हुन्छन् नजीक यसका सब धर्मसार (पैसा) घर एक बनाउँ मिलि सबले जग होस् पृथिवी तर स्वर्ग फूले सरीहोस् दिल–फूल खुशी रहने लहराहरु तुल्य विचार हुने (झाँगघर) प्रेम, मानवता, करुणा र चेतनाको पुञ्ज फैलाउ‘दै उनी मानिसका मनभरि सधैं बलिरहने गरि सल्काउन चाहन्छन् ज्ञानको दियो: नटिप्नु हेर कोपिला नचुड्नु पाप लाग्दछ न घाऊ चोट लाउनु सडेर चित्त पाक्दछ न चित्त है दुखाउनु डसेर ऑशु बग्दछ (पाप लाग्छ) ००० १९९६ मा हाकिम मास्टर खड्गमान मल्लको प्रबन्धबाट छापिन शुरु गरेको भनेर मुनामदनको भित्री पातोमा लेखिएपनि यसैको प्रकाशकीयमा १९९२ को प्रथम संस्करण उल्लेख गरिएको छ । १९९६ मा एक हजार प्रति प्रकाशन भएको मुनामदन २०६५ को पच्चिसौं संस्करणमा आईपुग्दा १ लाख प्रति प्रकाशित भएको छ । समयको रङ्खतारस‘गै मुनामदन झनझन लोकप्रिय बन्दै जानु रोमान्चक मात्रै छैन यसको अन्र्तयमा गहिरो सन्देशसमेत छ । १९९८ मा दुई हजार छापिएको सो कृति वि सं २००२ मा हाकिम मास्टर सागरमणि आदीको प्रवन्धबाट नेपाल भाषा प्रकाशनि समितिबाट तेस्रो संस्करणको रुपमा दुई हजार प्रति प्रकाशित भएको देखिन्छ । नेपाली साहित्यको इतिहासमै सबैभन्दा उर्बर समयमध्यमा पर्ने २००२ देखि २०३३ को बीचमा मुनामदन कति प्रति छापियो उल्लेख छैन । देवकोटा स्वयंले भूमिका लेखेर परिबद्र्धित गरि २०१६ सालमा आठौं संस्करण प्रकाशित भएको र २०२५ र २०२७ मा समेत थप संस्करण प्रकाशित भएको कमल दीक्षितको भूमिकाले खुलाएको भएपनि २००२ को तेस्रो संस्करणबाट २०३३ मा एकैपटक चौधौं सस्करणमा वीस हजारप्रति प्रकाशित भएको उल्लेख छ । २०३३ यताका हरेक संस्करण दुई या तीन बर्षको बीचमा लगातार लोकप्रियताको सि‘ढी चढिरहेको देखिन्छ । सोह्रौ संस्करण २०३८ मा पच्चिस हजार प्रति प्रकशित भएको कृति बीसौं सस्ंकरणको रुपमा २०४७ मा पचास हजार र वाईसौं संस्करणको रुपमा २०५४ मा एक लाखप्रति प्रकाशित भएको छ । २०५४ यता निरन्तर तीन संस्करण एक लाखका दरले प्रकशित भईरहेको छ । मुनामदन मात्रै होइन देवकोटाकृत प्राय पुस्तकहरुको प्रकाशन दोहोर्या‍एर निस्किएको छ । पॉचभन्दा बढी संस्करण निस्किएका पुस्तकहरुको संख्या थुप्रै छ । लक्ष्मी कथासंग्रह, भिखारी, मुनामदनले १८ देखि २५ संस्करणको रेकर्ड राखेका छन् । यसमा एउटै संस्करणका पुर्नमुद्रणलाई समाबेश गरिएको छैन । हिजोको समयमा पुस्तक प्रकाशकहरु दुर्लभ रहेको, पठन संस्कृति मृतप्राय रहेको, लेख्नु भनेको फुर्मासी काम गर्नु हो भन्ने मान्यताको माला जपेर बसेको समाजमा लेख्नु, लेखिरहनु र निरन्तर लेख्नु भनेको सामान्य कुरा थिएन । आजकै समयमा पनि एउटा सक्रिय लेखकले आङ्खनो जीवनकालमा कति थान पुस्तक लेख्न सक्छ ? त्यो पनि स्तरीय पुस्तकहरुको संख्या कति हुनसक्छ ? देवकोटा नै थिए जसले नेपाली साहित्यमा बनाएको स्तरीय र निरन्तर लेखनको मानक आजसम्म तोडिन सकेको छैन । चम्पा उपन्यास, लक्ष्मी कथासंग्रह, र कविताहरुमा कुञ्जिनी, कृषिवाला, गाइनेगीत, दुष्यन्त–सकुन्तला भेट, पुतली, भिखारी, महाकवि देवकोटाका कविता, मुनामदन, राजकुमार प्रभाकर, रावण–जटायु युद्ध, लक्ष्मी कवितासंग्रह, लक्ष्मी गीतिसंग्रह, लूनी, सीताहरण, सुनको बिहान, ह्मेन्दु तथा महाकाब्यमा पृथ्वीराज चौहान, शाकुन्तल, सुलोचना, बनकुसुम प्रकाशित भएका छन् । सावित्री सत्यवान नाटक, दाडिमको रुखनेर, लक्ष्मी निवन्धसंग्रह, प्रसिद्ध प्रवन्धसंग्रह जस्ता निवन्ध र स्रष्टा देवकोटा ः द्रष्टा परिवेशमा (राजेन्द्र सुवेदीद्धारा सम्पादित) नामक समालोचना देवकोटाका प्रमुख रचनाकृतिका रुपमा चर्चित छन् । यी सबका अलवा पनि धेरै मानिसहरु आज पनि देवकोटा भन्ना साथ मुनामदन सम्झन्छन् । सामान्यत हाईस्कुल पास गरेका प्राय विद्यार्थीको घर–कोठामा मुनामदन भेटिन्छ । धेरैलाई यसका थुप्रै हरफहरु गलामै कण्ठस्थ हुनसक्छ । देवकोटा स्वयंले पनि मृत्युअघि शान्तभवन अस्पतालमा भनेका रहेछन्–‘मुनामदन बाहेक मेरा अरु सबै कृति जलाईदिए हुन्छ ।’ तर उनलाई अद्योपान्त अध्ययन गर्नेहरु प्राय कृतिहरुलाई उत्तिकै महत्वपूर्ण ठान्दछन् । आज विश्वद्यिालयका कोर्षहरुमा पढिने कारण मात्र हैन समसामयिक बहस र लेखनहरुमा देवकोटा अनिवार्य बिषय हुनुको कारण लेखनमा उनको चेतनधर्मिता नै हो भन्नु जायज हुन्छ । उनका कृतिहरु एकपछि अर्को गर्दै झन्झन् ठूलो संख्यामा पुर्नमुद्रण भईरहनु त्यसको प्रमाण हो । उनको लेखनलाई लिएर उनकै समयका लेखक वालकृष्ण समले कतै लेखेका छन्–महाकवि ‘लक्ष्मी प्रसाद देवकोटा तीनचोटी जन्मे–मुनामदनसित, साकुन्तलसित र पागलसित ।’ सुनको बिहानको भूमिकामा कमलमणि दिक्षितले लेखेका छन्–‘महाकविको प्रतिभाले छोएपछि धूलो पनि फूल बन्छ ।’ उनमा लेखनको एउटा त्यस्तो बिशेषता थियो, उनी जुनसुकै लेखनमा पनि आफ्नो उज्यालोलाई झिलीमिली बनाएर बालिदिन सक्थे र पढ्नेहरुको मनमा उज्यालो छर्न सक्थे । एउटा लेखकको लेखकीय सामथ्र्य त्यो भन्दा बढी के नै हुन सक्ला र ? लेखपढै गर्न नजान्ने हाम्रा आमाहरुका मुखमा आजपनि मुनामदनका यी झ्याउरे पक्तिंहरु कण्ठस्थ झुण्डिनुको कारण देवकोटाको लेखनमा समाज र समाजलाई भोगि बॉचेका मानिसका कथाहरुलाई टपक्कै टिपेर लय दिनसक्नु प्रमुख कारण थियो: जूनमा हुन्छ कलंक, हुन्न सतीको मनभित्र मानिसहरुको मनको जगत गर्दिन्छ पबित्र सुत्नेलाई त्यस्तै जगाउने शक्ति सतीको बचनमा भाई सतीको बचनमा – घरमा मेरी ती बूढी आमा ती बूढी मर्नेछिन् चन्द्रमा जस्ती ती मेरी मुना ठहरै पर्नेछिन् – इश्वर तैले रचेर फेरि कसरी बिगारिस ? सृष्टिको फूल रचेर त्यस्तो कसरी पछारिस् ? – हातका मैला सुनका थैला के गर्नु धनले साग र सिस्नु खाएको बेस आनन्दी मनले (मुनामदन) ००० देवकोटाको लेखनमा पण्डित, मन्दिर र इश्वरका कुरा बारबार दोहोरिईरहन्छन् । पण्डित तिलमाधव देवकोटाका छोराले जन्मदै देखि देख्दै भोग्दै आएको ब्यावहार लेखनमा आउनु स्वाभाविक थियो । गुरुकुलकालीन शिक्षाको परम्परागत छाप र त्यसमा संलग्न पात्रहरु उनको लेखनमा आउने नै भयो । ‘शिशिली आफ्नो बिहे आफैं गर्छिन’ शीर्षकको कथा त्यो समयमा एउटा आक्रामक बिद्रोह थियो । बावुआमाले खोजिदिएको बेहुलास‘ग नाकमा सि‘गानको धारा छुट्न बन्द नहु‘दैको पुतली उमेरमा पुतलीझैं सि‘गारिएर विहे गरिने समाजमा हुर्केर बसेकी छोरीले दलित युवकस‘गको प्रेमलाई निष्कर्षमा पु¥याउने गरि जब घरमा विद्रोह बोल्छे प्रष्ट छ समाज परम्पराको घोचो लिएर टाउको फुटाउन अघि बढ्छ । तर देवकोटा निर्भयका साथ कथाकी पात्र शिशिली मार्फत भन्छन्–‘म बेश्या हुन्छु तर दोहोरो इच्छाले हुन्छु ।’ आफुले प्रेम गरेको यूवकको जातलाई लिएर परिवारले पानी काड्ने चेतावनी दिएपनि प्रेमप्रति प्रतिबद्ध युवतीलाई कथामा उभ्याएर मानिसका पेशागत योग्यताका आधारमा विभाजित बर्ण ब्यवस्थाको कुरुपताप्रति सिधै हमला गर्दै देवकोटा त्यसलाई इन्कारको भाषामा लेख्छन् पात्रमार्फत्–‘जातभातमा कसैलाई पारेकी छैन । तिमिहरुलाई के, पानी न खाओ, म खुवाउन चाहान्न ।’ स्वच्छन्दतावादी (रुमानी) धारका जनक भनेर समालोचकहरुले उनलाई थुप्रै पटक लेखेका छन् । जे जे भएपनि उनी सामाजिक दायित्वबोधका साथ लेख्ने एकजना उच्चकोटीका लेखक थिए । यद्यपि उनले शायद लेखनको कुनै प्रारम्भिक चरणमा हो या कहिले आङ्खनो लेखनको मुलगोरेटो छाडेर केही अप्रिय गल्छेडाहरुमा पनि खुट्टा राखिहेरेका छन् । ‘श्रीपेच’, ‘राजा केबल एक कलम देऊ’ जस्ता शीर्षकीय कविताहरु देवकोटाको लेखनको मूलधार भन्दा बाहिरका अपवाद हुन् । यो दुनियॉमा कोही पनि मानिस अपवादबाट मुक्त छैन । देवकोटामात्रै कञ्चन आकास भईदिऊन् भन्ने हाम्रो आग्रहको धरातलले मानवीय चेतको आकासलाई चियाउन भुल्नु हुन्न । परम्परागत पण्डित परिवारमा जन्मि हुर्केका उनमा जीवनको शुरुवाती कालमा ईश्वर, राजा र भाग्यमा गहिरो प्रभाब नहुने कुरै भएन । उनको लेखनमा ईश्वर र करुणा बारम्बार दोहोरिन्छ तर त्यो सबै लेखनको केन्द्रमा मानव कल्याण र उत्पिडनमा परेका मानिसहरुप्रतिको अति प्रेमबाट प्रभावित छ । हाईहाई अंग्रेजी, के नेपाल सानो छ ? गधा बुद्धिमान कि गुरु ? सत्य सोझो छ जस्ता बिशेष चेतनाले भरिपूर्ण उच्चकोटीका निवन्धहरुका केही नमूना हुन् । उनी निवन्धमा प्रखर ब्यंग्यचेत प्रयोग गर्छन् उज्यालो पहिरनमा ठॉटिएर मानिस, समाज, संस्कृति र सभ्यतामाथि भद्धा मजाक गरेर रमाउनेहरुप्रति । ००० बिक्रमाब्द १९६६ कार्तिक २७ गते गाई तिहारे औसी भनेर चिनिने लक्ष्मी पुजाको दिन जन्मिएका देवकोटाले आङ्खनो नश्वर शरीरलाई २०१६ भदौ २९ मा क्यान्सरका कारण शाान्तभवन अस्पतालमा त्याग गरे । तिर्थमाधव देवकोटा भनेर न्वारनमा नाम पाएका उनले लक्ष्मी पुजाको दिन जन्मिएकाले पाएको लक्ष्मीको प्रसाद अर्थात् लक्ष्मी प्रसाद (परिवारको मुखौले नाम)ले जीवन चलाए र त्यसैबाट बॉकी जगत्को मनमा लामो समयसम्म गु‘ड बनाएर बसे । आजपर्यन्त मानिसहरुको मनको न्यानो गु‘डमा बसिरहेकै छन् र कोरलिरहेछन् निरन्तर चेतनाको तेज उडान भर्न सक्ने चल्लाहरु । तिनले जीवनमा थुप्रै ऑधी भोगे अभाव, तिरस्कार, हेय, नाम, बद्नामी र मानवीय प्रेमको । तर लेखन र जीवन ब्यावहारबाट कहिल्यै प्रेम, करुणा, मानवियता र प्रगतिवादलाई बसॉई सर्न दिएनन् । चुरोटको अम्मलमा लागेका देवकोटालाई सत्ताको अम्मलले कहिल्यै सिरकभित्र न्यानो दिएर सुताउन सकेन । आङ्खनो लेखन स्वाभावको विपरित मन्त्री पदको सपथ लिएर पनि उनले नेपाली समाजलाई पिरेनन् बरु धन्य बनाए । विश्वविद्यालय, विद्यालय स्थापनाको लहर, प्रज्ञा प्रतिष्ठानको परिकल्पना देवकोटाको त्यस्तो रचना हो आज पनि त्यस उप्रान्त मन्त्रीको दौरा लगाएकाहरुलाई चुनौति बनेर नेपाली समाजको सान बनेर अविचलित उभिईरहेको छ । ००० मेरा साथीसँगीहरु मात्रै होइन, कुनै अपरिचितसँग जव परिचयको शास्त्रीय कर्ममा लाग्छु, मेरो थर सुनेपछि ती स्वाभावबश थप्छन्–‘ओहो, कविता त खुब लेख्नुहुन्छ होला है ?’ –‘लक्ष्मीप्रसादको सन्तातन हु‘नुहु‘दोरहेछ, खुब लेख्नुहुन्छ होला है ?’ –‘साहित्य त रगतमै होला है ?’ म चुपचाप सुनिदिन्छु र फिस्स हॉस्छु मनभित्रै एकधर्को हॉसो । म गोरखाको कुनै पाखोमा जन्मिए‘ । त्यही पाखोको झाप्रे स्कुलमा भाखा हालेर गाए‘–‘नटिप्नु हेर कोपिला, नचुड्नु पाप लाग्दछ ।’ त्यसैगरि माध्यामिक तहको पाठ्यक्रम हु‘दै स्नातकोत्तर सम्म महाकविलाई पढे‘ कुनै न कुनै रुपमा । काठमाडौं आएको सुरुवाती बर्षहरुमा श्यामश्वेत टेलिभिजनका पर्दामा बासुदेव फिल्ममा सुने विद्यालयमै भाखा हालेर घोकेको–‘कुन मन्दिरमा जान्छौ यात्री...रबिन शर्माको स्वरमा । त्यसैगरि अहिले सुनिरहेछु साथी शिशिरको स्वरमा ‘सियोको टुप्पोले दमाई दाई...।’ महाकबि देवकोटा काठमाडौंको डिल्लीबजारमा जन्मिए । आज उनको जीवनले ओत पाएको घर खण्डहर भएको छ । म गईरहन्छु त्यो चेतनाको महादियो बलेको घर हेर्न बेलाबेला कहिले एक्लै, कहिले साथीहरुस‘ग । देवकोटाको कृतिबाट आएको रोयल्टीबाट राजधानीका रोज्जा स्थलमा घर जोड्ने परिवार र देवकोटाले धन्य बनाएको नेपाली समाजलाई दोहन गरेर टिकेको राज्य कसैको ऑखामा देवकोटाको जीवनस‘ग जोडिएको त्यो तीर्थ पर्न सकेको छैन । उनीस‘ग साहित्यको आम विद्यार्थीको सरह बाहेक मेरो थप साइनो केही छैन । तर मानिसहरुको देवकोटा थरबारेको टिप्पणीबाट म गहिरो गरि अनुभुति गर्छु उनी मानिसहरुको मनको भित्री कुनासम्म कुन हदमा बसेका छन् र मानिसहरु साहित्य भन्नासाथ महाकवि देवकोटा र देवकोटा भन्नासाथ नेपाली साहित्य भन्ने चेतलाई कति सचेतता पूर्वक मनमा सुरक्षित गरेर बसिरहेक छन् । नेपाली साहित्यका महान् शिल्पी, मानिसका मनमा चेतनाको महादियो बालिरहने महाकबि देवकोटाको जन्मजयन्तीमा नेपाली साहित्यको विद्यार्थी र सिकारु कलमकर्मीका रुपमा सतत नमन गर्छु।
पुनरावेदन अदालत पाटनले कुकुर पालेकै कारणबाट सम्पत्ति च्युत गर्न नमिल्ने निर्देशन दिएको छ। कुकुर पालेकै कारणबाट ललितपुर सुनाकोठीस्थित सिभिल होम्स–३ मा बस्दै आएका घरधनी अशोक श्रेष्ठलाई प्रवेश गर्न रोक लगाउन थालेपछि उनले पुनरावेदन अदालत पाटनमा मुद्दा दायर गरेका थिए । उक्त मुद्दामा सो अदालतले कानुनले अधिकार प्रदान गरेको सबै विषयमा नागरिक आफ्नो हक उपभोग गर्नबाट स्वतन्त्र रहने जनाउँदै कुकुर पाल्न वञ्चित नगर्न अन्तरिम आदेश जारी गरेको हो। यो खबर आजको नेपाल समाचार पत्रबाट लिइएको हो। प्रहरी प्रशासनले समेत पटकपटक धम्की दिँदै घरबाट तत्कालै कुकर हटाउन निर्देशन दिएपछि सो कार्यको विरुद्धमा श्रेष्ठले मुद्दा दायर गरेका थिए। गत मंगलबार दायर गरेको मुद्दाको विषयमा पुनरावेदन अदालतले विधि र कानुनी राज्यको सिद्धान्त भनेकै नागरिकलाई कानुनले निषेध गरेकोबाहेक सबै काम गर्न स्वतन्त्र हुने नै देखिँदा कुकुरपालन गरेकै कारणबाट आफ्नो सम्पत्तिबाट च्युत हुने अवस्था भनेको कानुन प्रतिकूल कार्य हुन जाने देखिँदा निवेदकको निर्विवाद निवासमा आवतजावत गर्न भोगचलन गर्नबाट वञ्चित नगर्नू नगराउनू भनी पुनरावेदन अदालत नियमावली २०८४ को नियम ३३ ‘कु बमोजिम अन्तरिम आदेश जारी गरेको छ। श्रेष्ठले सिभिल होम्स आवासीय समाजलाई विपक्षी बनाएर मुद्दा दायर गरेका थिए। समाजले आफ्नो विधानमा आवास क्षेत्रमा बस्ने जोकोहीले कुकुरलगायत पाल्तु जनावर पाल्न नपाइने उल्लेख गर्दै बोर्ड टाँसेको छ। समाजको मनपरी निर्णयको विरुद्धमा श्रेष्ठले दायर गरेको मुद्दाको विषयमा छलफल हुँदा मुख्य न्यायाधीशसमेत अचिम्मित भएका थिए । श्रेष्ठ परिवारलाई सामाजले दुःख दिएपछि बाध्य भएर पुनरावेदन अदालत पुगेका हुन्। समाजले कुकुर पाल्न निषेध गरेपछि बाध्य भएर मुद्दा दायर गरेको घरधनी श्रेष्ठले बताए । प्रहरी प्रशासनले बारम्बार धम्की दिने र जिल्ला प्रशासन कार्यालयले आफूआफूबीच मिल्न नसके अदालतमा जान निर्देशन दिएपछि आफ्नो कुकुरको पक्षमा न्याय पाउने आशमा अदालत गएको बताउँदै श्रेष्ठले भने,'पुनरावेदन अदालतले पाल्तु जनावरको पक्षमा आदेश दिएको छ। अब उक्त हाउजिङमा बस्नेहरूका लागि नजिर बन्ने भएको छ।'
पश्चिम तराईका पाँच जिल्लामा आजदेखि माघी पर्व सुरु भएको छ। माघी पर्व थारु समुदायको प्रमुख चाड हो। यसलाई थारु समुदायले नयाँ वर्षको रुपमा समेत मनाउने चलन छ। तीन दिनसम्म धुमधामका साथ मनाईने माघी पर्वमा मिठो खाने, राम्रो लगाउने र नाँचगाँन गर्ने चलन पनि रहेको छ। थारु समुदायले माघीकै अवसरमा बितेको वर्षको समिक्षा र आगामी वर्षको योजना बनाउने गर्छन्। यसरी बितेको वर्षको समिक्षा र आगामी वर्षको योजना पारिवारिक र गाउँ स्तरमै बनाईने चलन छ। माघी पर्वसंगै थारु गाउँमा चहलपहल बढेको छ। माघीको पहिलो दिन आज गाउँघरमा सुङ्गुर वा बङ्गुर मारिएका हुन्छन्। जसलाई जिता भन्ने चलन छ। यस दिन हरेकको घरमा मिठो पाकवान र सुङ्गुर, माछा, कुखुराको मासु पाकेको हुन्छ। बर्षको अन्तिम दिन भएको हुनाले मिठो खाँदै मनोरञ्जन गर्ने चलन रहि आएको छ। यसदिनका लागि जाँडको झोल र मासु विशेष खानाको परिकार रहेको हुन्छ। खानपिनपछि सहमति अनुसार गाउँका बड्घरको घरमा वा घर/घरमा जम्मा भएर दफको तालमा धमार गीत गाउँदै रातभरी जाग्राम बस्ने चलन रहेको छ। मकर सङ्क्रान्ति अर्थात माघ १ गतेका दिन पोखरी, दह, तलाउमा नुहाउने चलन छ। यो दिन नुहाउनाले बर्षभरी गरेको पाप वा नराम्रो काम, कुकर्म, वैमनष्यता पखालेर जाने र पूण्य प्राप्त हुने गरेको समुदायमा बुझाइ छ। यो दिन पशुपंक्षी बध हुदैंन। बिहानै स्नान भइसकेपछि घरमा राखिएको अन्न भण्डार छोएर आफूभन्दा ठूलाको आशिर्वाद लिने र सानालाई दिने गरिन्छ। यसदिन गाउँघरका सबै आफन्तबीत भेटघाट हुने गर्दछ। थारुहरु यो दिनलाई मित्रता र मिलनको दिन मान्छन्। आपसी वैमनष्यता बिर्सेर यो दिन संगै रमाइलो गर्ने चलन छ। मकरसङ्क्रान्तिका दिन अन्न भण्डार छुने र त्यसलाई आफ्नो बिवाहित छोरीचेलीका स्वामित्व हुने गरेर छुट्टयाइ सकेपछि तरुल, फलफूल, ढिक्री, माछामासु खाने चलन छ। यसैदिन थारुहरुको नयाँ बर्ष सुरु हुन्छ। माघ १ गतेलाई नयाँ आर्थिक बर्षको रुपमा पनि लिने चलन छ। माघीको तेस्रो दिन खिच्रहुवा हो। यसदिन पनि पशुबध निषेध गरिएको हुन्छ। खिच्रहुवाका दिन थारुहरुले शुद्ध खानाको रुपमा खिचडी भात खाने र आफन्त/छिमेकीहरुलाई बाँड्ने चलन छ। यसदिन माघमा पाहुना बस्न आएका आफन्त तथा उनका सन्तानहरुलाई मेला भर्न लगिने चलन पनि छ। खिच्रहुवापछि गाउँका मूली भएर काम गर्दै आएका बडघर (भलमन्सा), अघरिया (भलमन्साको सहायक) चौकिदार/चिरक्या (हुलाकी), गँड्धुरिया (घरमूली), भर्रा/केसौका (मुख्य गुरुवा/सहायक गुरुवा) सबैको समिक्षा हुने गर्दछ। उनीहरुको कामको समिक्षा गर्दै राम्रो गरेको भए पुनः जिम्मेवारी दिने हैन भने नयाँ चयन गर्ने चलन छ। यसैदिन घर घरपरिवारमा पनि अघिल्लो बर्षभरी गरेको कामको समिक्षा र आउने बर्षको लागि सरसल्लाह हुने गर्दछ। यो दिन घरमूली राख्ने वा अर्कालाई छान्ने निर्णय हुन्छ। वर्षभरीको हरहिसाब पनि परिवारमा हुन्छ जसलाई खोजनीबोजनी (सोधीखोजी/सार्वजनिक सुनुवाई) भन्ने गरिन्छ। माघीको चौथो दिन मकरसङ्क्रान्तिको बेला छोएर राखेको चामल अन्य समान आफ्नो विवाहित छोरीचेलीलाई उपहार दिने गरिन्छ जसलाई अग्रासन भन्ने चलन छ। यहि दिनदेखि माघीको विधिवत रुपमा अन्त्य भइ भोज विवाहका कार्यक्रम सुरु हुने गर्दछ। घरपरिवारमा आपसी कलह वा झगडा भएको भए आपसी सहमति अनुसार अंशबण्डा गर्ने काम पनि सुरु हुन्छ। पहिले–पहिले मालिकका घरमा मजदुरको रुपमा बसेका कमैंया कमलरीहरु माघीमा मालिकको घरबाट काम नगर्ने गरी बिदा लिने गर्थे भने कतिपय व्यक्ति कमैंया, कमलरी बस्न जान्थे। केही बर्षका लागि बँधुवा मजदुर भएर काम गरेका कमैंया, कमलरीहरु माघीमात्रै छुटकारा पाउने चलनले यसलाई स्वतन्त्रताको पर्वको रुपमा समेत लिने गरेको थारु कल्याणकारिणी सभा कैलालीका सभापति प्रभातकुमार चौधरीले बताए। अहिले कमैया, कमलरी राख्ने कार्यलाई सरकारले नै निषेध गरेको जनाउँदै उनले माघी पर्वको धार्मिक, साँस्कृतिक तथा सामाजिक महत्व रहेको बताए। 'माघीले एक आपसबीचको सम्बन्धलाई मजबुत बनाउँछ' सभापति चौधरीले भने–'यो पर्व मनाउनका लागि देशविदेश पुगेका परिवारका सदस्यहरु घर फर्कने गरेका छन्।' थारुहरुले माघीलाई तीनदिनसम्म धुमधामसंग मनाउने गरेका कारणले तीन दिन सार्वजनिक बिदा दिइनुपर्ने आवाज समेत उठेको छ।
‍‍पहिलो संविधान सभाबाट संविधान नबनेपनि विगत केहि समयदेखि थालनि भएका सडक विस्तार, मापसे नियन्त्रण र वाग्मती सफाईले नेपालमा केहि पनि राम्रो कुरा हुँदैन भन्ने जुन नकारात्मक सोच साधारण जनमानसमा विकसित भइराखेको थियो त्यसलाई केही हदसम्म तोड्ने काम गरेको छ र यस्ता सुधारलाई निरन्तरता दिनु नै आजको प्रमुख चुनौती पनि रहेको छ। यस लेखमा वाग्मती भनेको वाग्मती र यसका सहायक खोलाहरूसमेतलाई जनाईएको छ। विगत केहि समयदेखि वाग्मती नदी सफाई अभियानले तिब्रता पाएको छ र यो चर्चाको शिखरमा पनि छ, जसको एक कारण यो नदी सफाई अभियानको नेतृत्व स्वयं नेपाल सरकारका मुख्य सचिवज्यूले नै गरिराख्नुभएको छ र उहाँलाई विभिन्न संघ संस्था र साधारण नागरिकहरूले समेत साथ दिइराखेका छन् । जुन असाध्यै सकारात्मक कुरा हो र यसकार्यले हामी आफैंले आट्यौं भने केहि गर्न सक्दछौं भन्ने सन्देश जनमानसमा पुर्‍याउन मदत गरेको छ। तर यी काम गर्दै जादा हामीले दुईवटा प्रश्नको उत्तर खोज्नुपर्ने हुन्छ। (१) आखिर कहिलेसम्म हामी वाग्मतीमा पानीका प्लाष्टिकका वोतल र पोलिथिन झोला सोहोर्दै हिड्छौ ? (२) के हामीले वाग्मतीलाई पुरानै अवस्थामा फर्काउन सक्छौ? पेचिलो छ यो प्रश्न। यसको उत्तर पनि सहज छैन। नेपाल सरकारले वातावरण सफा राख्न २०५३ सालमा नै वातावरण संरक्षण ऐन पारित गरिसकेको छ। यो ऐनको दफा ७ मा प्रदुषणको रोकथाम तथा नियन्त्रणको वारेमा उल्लेख छ जसअनुसार ध्वनी, ताप, रेडियोधर्मी विकिरण र फोहरमैला निस्काशन गर्न निषेध गरिएको छ। त्यस्तै दफा ८ मा वातावरण निरिक्षक राख्ने प्रश्ताव गरिएको छ जसले यी माथी उल्लेखित प्रदुषण निस्के ननिस्केको निगरानी गर्दछ र निस्केको पाइएमा सो संवन्धि जानकारी प्रमुख जील्ला अधिकारीलाई गराई उक्त व्यक्ति वा संस्थालाई दफा १८(१) अनुसार रु ५०,००० सम्म जरिवाना गराउन सकिनेछ। यस कुराले के प्रष्ट पार्दछ भने हामीसँग ऐन नभएको होइन तर ऐन कार्वान्वयन गराउने पद्धति कमजोर भएको हो। यदि उक्त ऐनले काम गरेको भए आज वाग्मतीमा फोहर गर्न हरेक व्यक्ति र संस्था डराउथे होलान् । विगतमा ऐन कार्यान्वयन नभएपनि अहिले जनचेतनाको स्तर निकै नै वढेको छ र यहि मौकामा सरकारले ऐन कार्वान्वयन गराउने पद्धति विकास गरेमा सधै वाग्मतीमा प्लाष्टिकका वोतल र पोलिथिन झोला सोहोर्दै हिड्नु पर्दैन थियो होला। दिगो सफाईको लागि जनचेतनाको विकास गर्दै ऐन नै सक्रिय बनाउनु पर्दछ । यदि ऐन कार्वान्वयनमा वाधा छ भने त्यसलाई कार्वान्वयन गर्न समय सापेक्ष सुधार गर्नुपर्दछ। वाग्मतीलाई पुरानै अवस्थामा फर्काउनका लागि नदीमा पहिलाको जस्तो प्रदुषणमुक्त जलवहाव हुनु जरूरी छ साथै हिउँदमा पनि नदीमा पानी वगाउनु जरूरी छ । ४६ सालभन्दा अघि वाग्मतीमा पौडी खेलिन्थ्यो भन्दा आजका पुस्तालाई एकादेशको कथा भनेको जस्तै लाग्छ। तर आजको कुरा वेग्लै छ। वागद्वारबाट शुरू भएको वाग्मती सुन्दरीजल नआइपुग्दै ९०% पानी खानेपानी प्रयोजनको लागि पाईपद्वारा शहरतिर लगिन्छ। सुन्दरीजलबाट तल लागेपछि विगतमा भूमिगत जलको दोहन नभएको वेला विभिन्न मूलहरूबाट खोलामा पानी मिसिएर हिउँदमा पनि खोलामा प्रशस्त पानी वगेको देख्न पाइन्थ्यो। तर आज काठमाण्डौको भूमिगत जलको अत्यधिक दोहनले गर्दा पुराना मूलहरू सबै सुकिसके र खोलामा पानी मिसिने भन्दा पनि खोलाको पानी जमिनमा सोसिएर जाने अवस्था सिर्जना भएको छ। शहरी जीवनमा दैनिक प्रति व्यक्ति १२० ली. को दरले पानीको आवश्यकता पर्दछ। यस हिसावले ४० लाख जनसंख्यालाई दैनिक ४८ करोड लीटर पानीको आवश्यकता पर्दछ। काठमाण्डौ उपत्यका खानेपानी लिमिटेडले सुख्खायाममा काठमाण्डौमा दैनिक ९ करोड लीटर पानी आपुर्ती गर्छ जसमा ३ करोड लीटर पानी मात्र सुन्दरीजलबाट आउँछ भने बर्षायाममा १६ करोड लि पानीको आपुर्ती गर्दै आएको छ। यदि मेलम्चीबाट काठमाण्डौमा १७ करोड लीटर पानी नै फर्काए पनि राजधानी काकाकुल शहर नै हुनेछ। त्यस्तै दोस्रो र तेस्रो चरणमा विकास गर्न लागिएको यांग्री र लार्केबाट थप ३४ करोड लीटर पानी काठमाण्डौ उपत्यकामा फर्काउदा पनि त्यो योजना समाप्त हुदाँसम्मको जनसंख्या प्रक्षेपण गर्दा यस शहरमा पानी अपुग नै हुने देखिन्छ। यीनै कारणले पनि आम नागरिकहरू भूमिगत पानी तान्न वाध्य छन् चाहे त्यसमा आइरनको मात्रा बढी नै किन नहोस्। तिव्र वस्ती विकासले एकातिर बर्षाको पानी सोस्ने जमिन मासिदै छ भने अर्कोतिर नया वस्तिको पानीको स्रोत भूमिगत जलस्रोत नै भएकोले जमिन भित्रको भण्डारण पानीको सतह घट्दै छ। तर पनि वाग्मतीको मुहानमा वर्षाको पानी जम्मा गर्ने जलासय निर्माण गर्न सकिएमा सुख्खायाममा पुरानो अवस्थाको जस्तो पानी नवगेपनि केहि मात्रामा पानी वगाउन सकिन्छ। काठमाण्डौ शहर कुनै योजनावद्ध शहर होइन। हाल यस शहरमा स्थाइ र अस्थाइ गरेर ४० लाख भन्दा वढि जनसंख्या बस्ने अनुमान छ । अनियन्त्रित वस्ती विकास तिव्र छ । धान उव्जाउ हुने खेतदेखि वालुवाका ढिस्को बेचिसकेर बाँकी जग्गा दलालले छुट्याएको १० फुटे बाटोमा ३, ४ आनाको घडेरीमा फैलिदै छ यो शहर। यहाँ पहिला घर वन्छ त्यसपछि बत्तिको पोल गाडिन्छ, अनि ढल हालिन्छ र अन्त्यमा पानी नआउने धाराको पाईप ल्याइन्छ। यसको उदाहरणमा कपन, गंगवु र धापासी हेरे पुग्छ। हालै यो क्रम भक्तपुरतिर पनि सर्दैछ। डरलाग्दो तरिकाले फैलिएको यो शहरमा वस्ने वासिन्दाले विसर्जन गर्ने मलमूत्र वगाउने ढल पनि वाग्मती नदी नै बनेको छ। विगतमा स्थानीय सरकार र उपभोक्ताहरूको लागत साझेदारीबाट प्रशोधन बिन्दु र बिसर्जन बिन्दुको अध्ययन नगरि जथाभावी ढल निर्माणको परिणाम हो आजको वाग्मती प्रदुषण। अव यो प्रदुषणलाई व्यवस्थापन गर्न ढल प्रशोधन केन्द्र ठिक कि सेप्टिक ट्यांक वनाउनु ठिक भन्ने वहस पनि चल्दैछ। यसमा सबभन्दा पहिला एउटा कुरा के बुझ्नु जरूरि छ भने हामीले ढल व्यवस्थापन गर्न सेप्टिक ट्यांक बनाउन हाम्रो सानो टुक्रे जग्गामा पुग्छ कि पुग्दैन यदि पुगेर बनाईहालेपनि केहि बर्षमा यो भरिएपछि सेप्टिक ट्यांकको पीधमा जम्मा हुने थेग्रानलाई ट्याकंरहरूद्वारा कतै प्रशोधन केन्द्रमा लगेर त विसर्जन गर्नैपर्छ र सो गर्न पनि प्रशोधन केन्द्रको आवश्यकता त पर्छ नै । तसर्थ यस्तो कुराको अध्ययन नै नगरि फेरि सेप्टिक ट्यांक निर्माण गर्ने निर्णय भएमा भविष्यको परिणाम वाग्मती प्रदुषण नै हुनेछ। तीन चार आनामा कित्ताकाट भएर फैलिएको यो शहर जाँहा धेरै वाशिन्दाहरू भूमिगत जलस्रोत प्रयोग गर्छन त्याँहा सेप्टिक ट्यांक र सोक पिट पुन प्रयोगमा ल्याउँदा जमिनको पानी प्रदुषित भइ अहिले विराटनगरमा पानीले गर्दा फैलिएको जन्डिस जस्तै महामारी फैलिएर नागरिकको ज्यान जाने अवस्था आउन सक्छ। सरसफाईको दृष्टिले पानीलाई दुषित हुनबाट जोगाउन गाँउमा पनि खाल्टे चर्पी र ईनारको दुरी कम्तीमा ३० मी, राख्नुपर्दछ भने मान्यता छ भन्ने कुरा हामीले हेक्का राख्नुपर्दछ। त्यो भन्दा पनि काठमाडौंमा नयाँ निर्माण भएका र भइरहेका बहु तले आवाशहरूले कत्रो सेप्टिक ट्यांक वनाउने भन्ने प्रश्ने पनि मननिय नै छ। यदि सवैले सेप्टिक ट्यांक नै बनाए पनि नुहाउने, लुगा धुने र भाडा माझ्ने साबुन र डिटर्जेन्टको झोललाई त सेप्टिक ट्यांकमा हाल्न मिल्दैन र यसको लागि पनि ढल निर्माण जरूरी हुन्छ र यो प्रशोधन नगरिकन नै नदीमा मिसिन पुग्छ। मेलम्ची नै आएपनि काठमाण्डौमा पानीको समस्या छ भनेर माथी पनि उल्लेख गरिसकिएको छ तसर्थ पानीको भण्डारणको लागि अव बर्षाको पानी ढलमा नपठाइ घरमा ईनार खनेर त्यसैमा जम्मा गरेर जमिनलाई रिचार्ज गर्नुपर्ने कुरालाई वरू वाध्यकारी बनाउनुपर्ने भइसकेको छ। तसर्थ सेप्टिक ट्यांक बनाउनु भन्दा ईनार बनाउनलाई वाध्यकारी कानून लागू गर्नु उपयुक्त देखिन्छ, तर यसको लागि जमिनको माटो अनुसार कहाँ बनाउदा राम्रो हुन्छ भनेर काठमाण्डौमा क्षेत्र तोक्न सकिन्छ। हामी आधुनिक शहर पनि बन्न खोज्ने अनि ढल प्रशोधन केन्द्रहरू बनाउन महंगो पर्छ भनेर पछि हट्ने हो भने कहिल्यै पनि वाग्मतीको दिगो वातावरण संरक्षण हुदैन र सफा वाग्मती हाम्रो सपना मात्र हुनेछ। आशीष भद्र खनाल, जलस्रोत इञ्जिनियर अनिल भद्र खनाल, वातावरण इञ्जिनियर बागमति सफाइ बहस
कीर्तिपुरस्थित आयुर्वेद क्याम्पस र आयुर्वेद शिक्षण अस्पताल त्रिविका कर्मचारीको आन्दोलनका कारण १० दिनदेखि बन्द रहेको छ। त्रिभुवन विश्वविद्यालय कर्मचारी सङ्घ, आयुर्वेद क्याम्पस एकाइले विभिन्न मागसहित गत चैत २४ गतेदेखि सो क्याम्पस र शिक्षण अस्पताल प्रशासन अनिश्चितकालीन तालाबन्दी गरिएको छ। त्रिभुवन विश्वविद्यालयले चिकित्साशास्त्र अध्ययन संस्थानअन्तर्गतका त्रिवि शिक्षण अस्पताल महाराजगञ्जका कर्मचारी र आयुर्वेद शिक्षण अस्पताल, कीर्तिपुरका कर्मचारीको सेवा सुविधा तथा यातायात, स्वाथ्योपचारमा विभेद गरेको लगायतका माग उठाउँदै चरणबद्धरुपमा आन्दोलन गरिँदैै आएको त्रिवि कर्मचारी सङ्घ आयुर्वेद क्याम्पस एकाइका सभापति कृष्ण भारतीले जानकारी गराए। कर्मचारीका जायज मागप्रति अस्पताल प्रशासन तथा क्याम्पस प्रशासन दुवैले चासो नदिएको जानकारी गराउँदै उनले मागको उचित सम्बोधन नहुँदासम्म तालाबन्दी जारी रहने बताए। रासस
जिल्ला स्वास्थ्य कार्यालयले दर्ता गर्न पटक पटक दिएको निर्देशन अटेरी गरी लामो समयदेखि अस्पताल सञ्चालन भइरहेको छ। एउटा कम्पनी दर्ता गरेका भरमा वर्षौँदेखि अस्पताल सञ्चालन भइरहेको जिल्ला स्वास्थ्य कार्यालयका प्रमुख मोहमद दाउदले जानकारी दिए। महादेवबेंसीस्थित महादेवबेसी अस्पताल प्रालि कम्पनी दर्ता गरेर अस्पताल नै सञ्चालन गरिएकाले तत्काल स्वास्थ्य कार्यालयमा दर्ता गर्न जिल्ला अनुगमन समितिले आग्रह गरेको छ। पटक पटक दर्ता गराउन गरेको आग्रहलाई बेवास्ता गरेकाले अस्पताल बन्द गर्नुपर्ने जिल्ला अनुगमन समितिले जनाएको छ। सहायक प्रमुख जिल्ला अधिकारी पुष्पराज पौडेल, जिल्ला स्वास्थ्य कार्यालयका प्रमुख मोहमद दाउदसहितको अनुगमन टोलीले सात दिनभित्र अस्पताल दर्ता गराउन र नगराए बन्द गर्न निर्देशनसहितको पत्र दिएको थियो। अस्पतालले भने अनुगमन समितिको निर्देशन नमानेर निरन्तर अस्पताल सञ्चालन गरिरहेको छ। सो अस्पतालमा अँध्यारो कोठामा शैय्या राखिएको छ। साँघुरो कोठामा बिरामी जाँच गरिने भए पनि कुनै पनि चिकित्सक भएको अझैसम्म थाहा नभएको दाउदले जानकारी दिँदै अवैधानिक रुपमा सञ्चालन गरिएको अस्पताल बन्द हुने बताए। राजमार्गमा सञ्चालन गरिएका सबैजसो निजी अस्पतालले मापदण्ड पूरा नगरी सञ्चालन गरिरहेकाले तत्काल मापदण्ड पूरा गर्न निर्देशन दिइएको बताइएको छ। रासस
सरकारले कीर्तिमानी तेक्वान्दो खेलाडी दीपक विष्ट र धावक बैकुण्ठ मानन्धरलाई पूर्व घोषित २५ लाख नगद पुरस्कारबाट सम्मान गरेको छ । राष्ट्रिय खेलकुद परिषद्मा बिहीबार भएको कार्यक्रममा मन्त्रिपरिषद् अध्यक्ष खिलराज रेग्मीले पूर्व घोषित आवास सुविधाका लागि नगद २५ लाखको चेक प्रदान गरेका हुन्। पुरस्कार रकममा कर कट्टा गरिने छैन। सरकारले दक्षिण एशियाली खेलकुदमा ३ वा सोभन्दा बढी स्वर्ण पदकधारी खेलाडीलाई आवास सुविधा दिने निर्णय गरेको थियो। दीपक विष्टले दक्षिण एशियाली खेलकुदमा चार स्वर्ण जितेका छन् भने मानन्धरले ३ वर्ष जितेका छन्। सन् १९८३ बाट सुरु भएको सागको तीन संस्करणमा स्वर्ण जितेका मानन्धरले चौथो सागमा भने कास्य जितेका थिए। कोलकत्तामा भएको दोस्रो सागमा उनले बनाएको २ घण्टा १५ मिनटे ३ सेकेन्डको दक्षिण एसियाली कीर्तिमान हालसम्म कायम छ ।
यति निलो आकाश मैले पछिल्लोपटक कहिले देखेको थिएँ? राति सुत्नेबेला ग्यास्टिक (ग्यास्ट्राइटिस)ले पेट डम्म फुलेर निदाउनै गाह्रो भएको थियो। दुईतीन ग्लास मनतातो पानी खाएर ओछ्यानमा निकै बेर पसारिएपछि छाती पोल्न कम भएको थियो। दिउँसो खाजामा खाएको मोमो, समोसा र स्प्राइट सम्झेँ । बिहान खानामा तारेको आलु र पिरो अचार खाएको थिएँ । ग्यास्टिकले सुत्न गाह्रो भएपछि श्रीमतीले सोधिन्, ‘दिउँसो के खानुभएको थियो?’ मैले जवाफ दिएँ। मुख बिगार्दै भनिन्, ‘जे पायो त्यही खाएपछि तपाईंलाई नभए कसलाई हुन्छ त ग्यास्टिक?’ मैले बिस्तारै भनेँ, ‘भोलिदेखि चाहिँ खान्न।’ श्रीमती फन्किन्, ‘जहिल्यै यस्तै त भन्नुहुन्छ।’ एक बजेतिर फेरि एक ग्लास मनतातो पानी खाएँ। कुन बेला निदाएछु। ... ब्युँझदा कोठा उज्यालो देखेँ। ओछ्यानमा सुतिसुती झ्यालबाहिर हेर्दा घामको टकले पल्लो घरको बाहिरी भित्ता टल्किएको थियो। दुइटा घरको बीचमा आकाश अद्भूत निलो थियो, अद्भूत निलो! शरीरभरि अनौठो तरंग फैलियो। हृदयको गहिराइसम्मै प्रसन्न भएँ। आँगनमा निस्किएँ। घामको मधुरो तातोले हातका रौंमा कुतकुती लाग्यो। घाम आफ्नो पूर्ण तेजमा थियो तर उसले फ्यालेको प्रकाशले शरीरमा यसरी स्पर्ष गरिरहेको थियो, मानौं गुलाबको बगैँचामा फक्रिएका फूलहरूले कुत्कुत्याइरहेका हुन्। पूर्ण तेज पनि आनन्दपूर्ण थियो। काठमान्डुमाथिको आकाश हेरेँ– घामको प्रकाशमा यसरी खुलेको थियो, मानौं शिवपुरीको चुचुरोमा टेकेर म संसार हेरिरहेको छु । निलो आकाशमा बादलको एउटै टुक्रा थिएन। घाममा चम्केको खुला आकाश शरीरभित्रै पसेर नसानसामा बगेको अनुभूति भएपछि म चप्पल लगाएरै गेटबाहिर निस्केँ। दुई सय मिटर हिँडेपछि बागमती किनार आइपुगेँ। माथि महादेवस्थानमा बजेको घन्टी संगीतजसरी हृदयमा ठोक्किँदै थियो। पश्चिम हेरेँ– नागार्जुनको शिरमा जामाचो गुम्बा प्रस्ट देखिएको छ । ज्योग्राफिक च्यानलमा देखिएको अफ्रिकाको जंगलजस्तै हरियो नागार्जुन पर्वत मानौं, मेरै घरअगाडि उभिएको छ। उत्तरतिर हरियै शिवपुरी पर्वतको दायाँवायाँ हिमालका चुचुरा देखिए। कुन–कुन हिमाल हुन् यी? लाङटाङ श्रृंखलाका थुप्रै चुचुरा आँखामै टल्किए । लाक्पा–दोर्जी र लाङटाङ म प्रस्टै चिन्छु। नजिकका सानातिना हिमाल चिन्दिनँ। मलाई सबै हिमाल नामैले चिन्न मन पर्छ। वागमतीमा हिलोको सुगन्ध आइरहेको छ। म किनारैकिनार दक्षिण लागेँ– वागमती र मनोहराको संगमतिर। बिहानखेर परेको हलुका पानीले भुइँ ओसिलो भएको छ। हिलोको गन्ध पनि तिख्खर छैन, आफ्नै खेतमा वाउसे गर्दाजस्तो सुवास छ यसमा। तीनकुनेको मूलसडक दक्षिणबाट शंखमूलतिर बग्ने वागमती वारिपारि निर्माण चलिरहेको छ। नदीझैं देखिएको छ वागमती। पानी धमिलो छ तर बहाव कर्णालीजस्तै सललल। म हिँडेको बाटोमाथि घामको चहकमा उज्यालिएको आकाशले आँखा शीतल भएका छन् । बाटोमै निर्माण सामग्री फिँजारेर कसैले घर बनाइरहेको छ। कामदारहरूको बीच घ्यु रङको सर्ट र कपडाको कालो पाइन्ट लगाएर अह्राइपराइ गरिरहेका अधवैंशेको घर हो यो सायद । यति बिहानैदेखि घरको गाह्रो उठाउन डुबिरहेका छन् । फिँजारून् न त बाटैमा निर्माण सामग्री। अन्त राख्ने ठाउँ पनि छैन। पैदलयात्री इँटा–बालुवाको यसो छेउ लागेर हिँडे त भैहाल्यो नि! उनको जीवनभरिको सपना होला यो घर! एउटा नागरिकका सपना फिँजार्न सहरले दिनैपर्छ नि अलिकति ठाउँ। म अघि बढेँ। बागमती र मनहरा जोडिने ठाउँनजिकै भर्खरै बनाएको पुल सफा देखियो। घाम र आकाशको उज्यालोले पुलमा लगाएको सेतो–कालो रङ आकर्षक देखिएको थियो। मोड काटेर पुलमा उक्लँदा दक्षिण–पश्चिम चन्द्रागिरी पहाड आँखैअगाडि चम्कियो। पुलमै उभिएर चन्द्रागिरीबाट आँखा सार्दै पूर्व लाग्दा चम्पादेवी पुगेँ। चम्पादेवीको शिरमा पुग्ने घुमाउरो बाटो आकाशको उज्यालोमा खैरो देखिएको थियो। कीर्तिपुर दक्षिण भत्केपाटीबाट उकालिने बाटो हो त्यो! चम्पादेवी धेरै टाढा छैन यहाँबाट। पैदलै हिँडे पनि चार घन्टामा पुगिएला! चम्पादेवीबाट आँखा सार्दै पूर्व ल्याएँ– हात्तीवन रिसोर्ट छेउको जंगल कटेपछि खालि ठाउँ आयो। त्यहाँबाट अझ पूर्व दक्षिणी ललितपुरका डाँडाहरू पनि आकाशको निलोपना र जंगलको हरियोपनाले अर्कै रङका देखिएका थिए। मलाई दगुरेर चम्पादेवी शिखरमा पुग्न मन लाग्यो। तत्कालै आफैंलाई भनेँ, ‘सक्दैनस्। आकाशको निलोपनाले तँलाई कुदाउने होइन। त्यो निलोपनाको प्रेरणाले शरीर तन्दुरुस्त पारिस् भने बल्ल!’ कसैले बोलायो। ‘दाइ, पुलमा उभिएर के हेर्दै हुनुहुन्छ?’ ओहो, साथीको भाइ! म लजाएँ। ‘चम्पादेवी उक्लिने बाटोको खैरोपनाले मेरो मन लोभ्याउँदैछ भाइ’ भन्न सकिनँ। भनेँ, ‘मर्निङ वाकमा हिँडेको यार। त्यो पारि च्यासलको एन्फा एकेडेमीमा हिँड्दै गरेको मान्छे चिनेजस्तो लागेर घोरिएर हेरेको, होइनजस्तो छ।’ ऊ मुस्कायो। एक महिनाअघि देखेभन्दा छरितो भएछ। छाती अगाडि आएको थियो, पेट शरीरभित्र कतै स्याप्प लुकेको थियो। ऊ नजिकै आयो र मेरो पेट सुम्सुम्याउँदै भन्यो, ‘यो घटाउनुपर्‍यो दाइ। तपाईंजस्तो मान्छेले भुँडी बोकेर हिँड्न सुहाउँदैन।’ एकदमै लाज लाग्यो। छाती फुलाएर पेट तानेँ। बिस्तारै भनेँ, ‘पहिलेभन्दा त घटेको छ ।’ ऊ हाँस्यो। ‘दिनदिनै यसैगरी मर्निङ वाक हिँडे त घटिहाल्छ नि दाइ, तपाईं महिना÷दुई महिनामा एकपल्ट देखिनुहुन्छ।’ मैले हाँसेर टारेँ। उसैले भन्यो, ‘एकदमै अल्छी हुनुभएको छ दाइ तपाईं हिजोआज, सेतोपाटीमा केही लेखेको पनि देख्दिनँ, कमसेकम ‘काठमान्डु कथा’ त कन्टिन्यु गर्नू नि।’ मैले भनेँ, ‘सोच्दै छु यार। प्लान गर्दैछु।’ ऊ हाँस्यो र मलाई उल्यायो, ‘जहिल्यै यस्तै भन्नुहुन्छ दाइ। धेरै के प्लान गरिरहनु? लेखिहाल्नु नि!’ म ‘ल यार एकछिन वाक गर्छु अब’ भनेर उम्केँ। वागमती र मनहरा मिसिने ठाउँबाट पारि च्यासल खेलमैदानमा जगिङ गर्दै गरेका मानिस देखेर आह्रिस लाग्यो। मर्निङ वाक गर्न ठाउँको के कमी छ सहरमा? अल्छी गरेर आठ बजेसम्म सुतिरहेपछि भएको भयै हो शरीर छरितो! मैले आफैंलाई गाली गरेँ। रिङरोडमा मनहरामाथि बनेको पुल देखियो । त्यहाँबाट पारि फुलचोकी शिखरमा टावर टल्किरहेको थियो। हिँड्ने हो भने यहाँबाट चार घन्टामा फुलचोकी पनि पुगिएला! रिङरोड बालकुमारीसम्म पुग्ने मनहरा नदीकिनारको सडकमा फाट्टफुट्ट सवारी साधन चल्दै थिए। सडक किनारमै बनाएको कोर्टमा तीनजना बालकहरू टेबलटेनिस खेल्दै थिए। घामको रङजस्तै देखिएको थियो बालकहरूको अनुहार। अलिअलि सडक मिचेरै कोर्ट बनाए त बनाए यी भाइहरूले! बाटोमै घर बनाउन लागेका त होइनन् नि! यहाँ नखेले कहाँ खेलून त यी बालबालिकाले टेबलटेनिस? अगाडि बढेँ। हुर्केका रुखबिरुवाले मनहरा किनार आकर्षक देखिएको छ। तीनकुने–कोटेश्वरतिरकाका वासिन्दा मर्निङ वाकमा आउने ठाउँ हो यो। परबाट हेडलाइट बाल्दै एउटा मोटरसाइकल आयो। घामको उज्यालोमा सानो घामजसरी बलेको हेडलाइट देखेर उत्सुक भएँ। उभिएरै हेरेँ। मेरै छेउबाट गुज्रँदा देखेँ– एकजना युवक श्रीमतीलाई मोटरसाइकल सिकाउँदै रहेछ। युवकको अनुहार सन्तुष्ट थियो। श्रीमतीको अनुहारमा भय र उत्सुकता मिसिएको थियो। सिकाऊन् त यी युवकले सडकमै श्रीमतीलाई मोटरसाइकल! यो यसै पनि भित्री सडक हो। शनिबारको दिन सवारीसाधन फाट्टफुट्टमात्र चलेका छन्। यहाँ नसिकाए कहाँ पाऊन् त यी युवकले श्रीमतीलाई मोटरसाइकल सिकाइदिने ठाउँ? बालकुमारी र कोटेश्वर जोड्ने झोलुंगे पुल वारिबाट म महादेवस्थानतिर उकालिएँ। महादेवस्थान आडैबाट उत्तरतिर लाङटाङ हिमश्रृंखला अघिजसरी नै टल्किरहेको थियो। शिवपुरी डाँडाको दक्षिणी पानीढलोमा बनेका ससाना घरहरू प्रस्ट देखिएका थिए। नगरकोटको डाँडा पनि एकदमै नजिक देखिएको थियो। उत्तर–पश्चिम कुनातिर पातलो तुँवालोले गणेश हिमाल मधुरो देखिएको थियो। पश्चिमपूर्वी आकाशमा भने सेता बादल टल्किएका थिए। गौरीशंकर देखिएला कि भनेर मैले आँखा फैलाएँ– दोलखाको त्यो हिमाल सेतो बादलभित्र सायद कतै लुकेको थियो। म उभिएकै ठाउँनिर दुईजना युवती बात मार्दै थिए। आकाशको निलो पृष्ठभूमिमा टल्केको घामको उज्यालोले उनीहरू राम्रा देखिएका थिए । घरबाट सय मिटरमात्र माथि उकालोबाट ८ हजार मिटरभन्दा अग्लो लाङटाङ हिमाल हेर्दै गर्दा मैले उनीहरूको संवाद सुनेँ। रातो टिसर्ट र कानमा सेतो झुम्का लगाएकी युवती भन्दै थिई, ‘हाम्रो १८ गतेदेखि छुट्टी हुनेरैछ, मैले १९ गते बिहानको टिकट लिइसकेँ।’ उसले कपाल जुरो पारेर क्लिपले बाँधेकी थिई। पहेँलो कुर्ता र सेतो सुरुवाल लगाएर कपाल खुलै राखेकी अर्की युवतीले भनी, ‘हो र? हेर न मैले त टिकट काटेकै छैन। आज अफिसमा बुझ्छु, कति गते छुट्टी हुनेरैछ, त्यहीअनुसार लिइहाल्छु, नत्र दसैंमा घर जाने गाडी पाउन मुस्किलै होला !’ हत्तेरी कस्तो हुस्सु म! दसैं पो आइसकेछ। म पनि काटिहाल्नुपर्‍यो अब घर जाने टिकट। दसैंको उज्यालोले पो घाम र आकाश दुवै खुलेका रहेछन्। भोलि बिहान पूर्वी आकाश खुल्यो भने सायद गौरीशंकर पनि देखिएला!
राष्ट्रिय प्रजातन्त्र पार्टीले आफ्नो पार्टीका तर्फबाट मन्त्री छान्ने जिम्मा अध्यक्ष सूर्यबहादुर थापालाई दिएको छ। अघि साँझ ७ बजे सकिएको कार्यसम्पादन समितिको बैठकले मन्त्री छान्ने जिम्मा अध्यक्ष थापालाई दिएको हो। पार्टीले निर्वाचित सभासद् मध्येबाट मन्त्री बनाउने सम्भावना छ। धनकुटा–२ बाट थापाकै छोरा सुनिल, चितवन–५ बाट विक्रम पाण्डे र रुपन्देही–५ बाट दीपक बोहरा निर्वाचित छन्। पार्टीले वाणिज्य तथा आपूर्ती मन्त्रालय पाउने सहमति भएको छ। महामन्त्री ध्रुवबहादुर प्रधानका अनुसार 'अध्यक्षले केन्द्रीय सदस्य सुनिललाई मन्त्री बनाउने निश्चितप्राय' छ। राप्रपाबाट प्रत्यक्षमा निर्वाचित सभासद् मध्ये थापा सबैभन्दा कनिष्ठ हुन् । उनी एक वर्षअघिसम्म यूएन सेवाका जागिरे थिए। जागिर छाडेर बाबुको विरासत धान्न पार्टी राजनीतिमा प्रवेश गरेका उनी अत्याधिक मतका साथ केन्द्रीय सदस्यमा निर्वाचित भएका थिए।
नेपाली काँग्रेसले संविधानसभा निर्वाचनमा प्रत्यक्षतर्फ चयन भएका उम्मेदवारको नाम भोलि सोमबार घोषणा गर्ने भएको छ। नेकाले संविधानसभा निर्वाचनमा प्रत्यक्ष निर्वाचन प्रणालीतर्फ उम्मेदवारी दिनेहरूको नाम छनोट प्रक्रियामाथिको छलफल आज सकेको छ। काँग्रेस संसदीय समितिले आगामी मङ्सिर ४ गतेका लागि तोकिएको संविधानसभाको निर्वाचनमा पार्टीका तर्फबाट उम्मेदवारी दिने व्यक्तिको नाम छनोटका लागि एक सातादेखि बैठक गरी नामावली छनोटको कार्य गरिरहेको छ। नाम छनोट गर्दा क्षेत्रीय समितिको सिफारिस, उम्मेदवारको लोकप्रियता, योग्यता र क्षमतालाई प्रमुख आधार मानेको सो पार्टीले जनाएको छ। आजको बैठकपछि पार्टीका महामन्त्री कृष्णप्रसाद सिटौलाले प्रत्यक्ष निर्वाचन प्रणालीअन्तर्गत २४० निर्वाचन क्षेत्रमा पार्टीका तर्फबाट उम्मेदवार दिने व्यक्तिको चयनमाथिको छलफल सकिएको जानकारी दिए। प्रत्यक्षमा उम्मेदवार भएका व्यक्तिको नामावली भोलि सार्वजनिक गर्ने बताउँदै उनले भने, “समानुपातिकतर्फको उम्मेदवारको छनोट कार्य भने अझ थप दुई दिन लाग्नेछ।” यसैबीच, समितिको बैठकमा पार्टीका शीर्ष नेताले समग्र मुलुकको निर्वाचन हाँक्नुपर्ने जिम्मेवारी भएकाले उनीहरूका नाम समानुपातिक निर्वाचन प्रणालीमा समावेश गर्दा उपयुक्त हुन्छ भन्ने विचारले प्रवेश पाएतापनि शीर्ष नेता प्रत्यक्ष निर्वाचन नै लड्ने भएको बताइएको छ। सो पार्टीले औपचारिक रूपमा घोषणा गरिनसकेको भएतापनि पार्टी सभापति सुशील कोइराला बाँके निर्वाचन क्षेत्र नम्बर १ र चितवन ४ तथा वरिष्ठ नेता शेरवहादुर देउवा डडेलधुरा र कैलाली ६ बाट प्रत्यक्ष निर्वाचनमा उम्मेदवार बन्ने पक्कापक्की भएको छ। त्यसैगरी उपसभापति रामचन्द्र पौडेल तनहुँ क्षेत्र नम्बर १, महामन्त्री प्रकाशमानसिंह काठमाडौँ क्षेत्र नम्बर १ तथा अर्का महामन्त्री कृष्णप्रसाद सिटौला झापाबाट उम्मेदवार हुनेछन्। रासस
मानिलिउँ, परराष्ट्र मन्त्रालयका सचिवलाई भ्रष्टाचार मुद्दा लाग्यो। त्यसपछि परराष्ट्रले पासपोर्ट वितरण जारी राख्ला कि बन्द गर्ला? कुनै जिल्लाको सिडिओ कार्यालयका नागरिकता शाखा प्रमुख निलम्वनमा परे भने के होला? नागरिकता वितरणको काम रोकिएला? उत्तर सहज छ– न परराष्ट्रको पासपोर्ट शाखामा भोटे ताल्चा लाग्छ। न त नागरिकता फाँट नै बन्द हुन्छ। सरकारले तुरुन्त अर्को कर्मचारीबाट काम सुचारु गरिहाल्छ। तर, पूर्ण सरकारी स्वामित्वको विद्युत प्राधिकरणले भने 'अजव काशी गजब नेपाल' जस्तो चाला देखाएको छ। प्राधिकरणका एक जना कर्मचारीलाई भ्रष्टाचार मुद्दा लागेपछि उनले सम्हाल्दै आएको केन्द्रीय स्टोरमा नै भोटेताल्चा लगाएजस्तो भएको छ। घरमा बिजुली जोड्ने नयाँ ग्राहकको लागि अहिले उपत्यका भरिका विद्युत वितरण केन्द्रमा मिटरलगायत सरसामान छैनन्। मिटर बिग्रिएर फेर्न गोजीमा पैसा बोकेर हिँड्नेले पनि किन्न पाउँदैनन्। स्टोर खोल्नु त कता हो कता, प्राधिकरणका मिटर वितरण गर्ने अफिसहरुले सूचना नै निकालेर 'अझै केही दिन मिटरलगायत सामग्री'हरु दिन नसकिने जनाएका छन्। यसरी ग्राहकले मिटर नपाएको झण्डै महिना दिन पुग्न लागिसकेको छ। रत्नपार्कको विद्युत वितरण केन्द्र प्रमुख भानुभक्त भट्टराईले पनि अस्ति (३ गते आइतबार) देखि मिटर वितरणको काम रोकेको बताएका छन्। 'हामीले ग्राहकलाई फारम भरेर जानुस्, सामान जडान गर्दिन्छौँ भनेका छौँ,' उनले भने 'अस्तिदेखि पैसा लिन पनि छाडेका छौं।' प्राधिकरणसँग स्टकमा मिटर नभएकाले यस्तो दिन आएको हैन। न त टेन्डर गरेर मिटर खरिद गर्नुपर्ने अवस्था अहिले छ। प्राधिकरण क्षेत्रीय वितरण कार्यालय प्रमुख रामेश्वर कलवार यसबारे सेतोपाटीसँग 'औपचारिक' कुराकानी गर्न तयार भएनन्। उनले तालुकवाला हाकिम र मातहत कर्मचारीलाई दिने जवाफ भने यस्तो छ, 'मिटर थन्क्याउने गोदाम हेटौडामा छ। त्यहाँका स्टोरकिपर नारायणप्रसाद चौधरी ट्रान्सफरमर खरिद सम्बन्धि मुद्दामा परेका छन्। साँचो उनीसँगै छ कहाँबाट झिक्नु र ल्याउनु मिटर?' भ्रष्टाचार मुद्दा परेपछि चौधरी स्वतः निलम्वनमा परे। गोदामको साँचो उनीसँग छ भन्ने निहँुमा देशभरिका वितरण कार्यालयबाट मिटर वितरण रोकिएको छ। चौधरी लगायत प्राधिकरणका अधिकारीहरुलाई ट्रान्सफरमर खरिद घोटाला प्रकरणमा अख्तियारले मुद्दा हालेको छ। भक्तपुर थिमीको वितरण केन्द्र प्रमुख राजु श्रेष्ठले स्टकबाट टारिरहेकोमा अब दिन सक्ने अवस्था नभएको बताए। 'हामीले मिटर दिन सक्ने अवस्था नै छैन, मिटर सकियो भनेर हामीले क्षेत्रीय कार्यलयमा चिठी पठाइसकेका छौँ,' उनले भने। भ्रष्टाचार मुद्दामा चौधरीसँग विशेष अदालतले असोज १ गते एक लाख धरौटी मागेको थियो। धरौटी नबुझाई उनी अहिले जेलमा छन्। चौधरीले तालाचाबी नबुझाएको मात्र हैन। प्राधिकरणको हेटौडा केन्द्रीय भण्डारले नयाँ स्टोर किपर समेत नियुक्त गरको छैन। क्षेत्रीय निर्देशनालयले ताला फोडेर भए पनि केही सामान ल्याउने भनी एउटा समिति पनि बनाएको थियो। 'त्यो समितिले पनि मिटर ल्याउन सकेन,' कलवारले ग्राहकलाई निरीहता व्यक्त गर्ने गरेका छन्।
नेपाली सेनामातहत सञ्चालित सैनिक कल्याणकारी कोषको करिब ४९ करोड रुपैयाँ जोखिममा परेको छ। महालेखापरीक्षकको काषिर्क प्रतिवेदन २०७० अनुसार खारेज भएका तथा समस्याग्रस्त घोषित बैँक वित्तिय संस्थाले बचत तथा मुद्दती खाताको निक्षेप फिर्ता गर्न नसकेपछि कोषको ४८ करोड ४७ लाख ६७ हजार रुपैयाँ जोखिममा परेको खबर आजको कारोबार दैनिकले छापेको छ । युनाइटेड विकास बैँक, सम्झना फाइनान्स, नेपाल विकास बैक, अमरावती बहुद्देश्यीय सहकारी संस्थालगायत ११ संस्थामा रहेको निक्षेप सेनाले फिर्ता पाएको छैन। यी संस्थाका लगानीकर्ता, सञ्चालक र कमृचारी कर्जा दुरुपयोग प्रकरणमा तानिएपछि सै्रनिक कोषलगायत अन्य सर्वसाधारणको बचत जोखिममा छ । प्रतिवेदनअनुसार कोषको ४३ करोड १३ लाख ५१ हजार सावाँ र पाँच करोड ३४ लाख १६ हजार रुपैयाँ व्याज फिर्ता लिन बाँकी छ । विभिन्न बैँक वित्तिय संस्थामा कोषको २२ अर्ब ९७ करोड १० लाख ९७ हजार रुपैयाँ बचत छ । यसबाहेक कोषले विभिन्न सेवा तथा आयमुलक उद्योगमा करिब २ अर्ब रुपैयाँ लगानी गरेको छ । ०७० असार मसान्तसम्मको विवरणअनुसार सिवभिन्न ३९ बैँक वित्तिय संस्थामा कोषको १३ अर्ब ८३ करोड ३६ लाख ८० हजार र २२ बैँकमा ८ करोड १३ लाख ५२, दुवैमा ५० लाख १२ हजार युरो र ५५ लाख १५ हजार पाउन्ड स्टर्लिङ बचत छ ।
टेन्डरमा हुने कमिसनका कारण गुन्डागर्दी मौलाउँदै गएको छ। देशभर ठेक्कापट्टामा गुन्डाका नाइकेहहरुको हस्तक्षेप हुने गरेको खबर आजको नयाँ पत्रिकामा छापिएको छ। टेन्डर हात पार्न गुन्डागर्दीमा संलग्न व्यक्तिलाई प्रयोग गरिने भएकाले उनीहरु ठेक्कापट्टामा संलग्न हुँदै आएको प्रहरी अधिकारीहरु बताउँछन्। सरकारी, हाइड्रो तथा हाउजिङलगायतका ठेक्काबाट कमिसन नै गुन्डाहरुको कमाइको प्रमुख स्रोत बनेको र त्यही कारण देशमा गुन्डागर्दी बढेको प्रहरी अधिकारीहरुको भनाइ छ । सरकारी टेन्डरले कसरी गुन्डागर्दी र अपराध मौलाउँदै गएको छ भन्ने पछिल्लो उदाहरण डिभिजन सडक कार्यालय ललितपुरले तीन महिनाअघि स्वीकृत गरेको टेन्डरपछिको घटना हो। डिभिजन सडक कार्यालय ललितपुरले स्वीकृत गरेको टेन्डर ललितपुरकै निर्माण व्यवसायीले मिलेर हात पारेका थिए। २२ करोड रुपैयाँ बराबरको टेन्डर झन्डै दुई प्रतिशत रकम गुन्डागर्दीमा संलग्नहरुलाई छुट्याइएको थियो। गुन्डागर्दी मिलाउने जिम्मा ललितपुरका मीनकृष्ण महर्जनले दिएका थिए। टेन्डरको पैसामा अर्का डन रमेश बाहुनले पनि आँखा लगाएका थिए। बाहुनले ललितपुर निर्माण व्यवसायी संघका अध्यक्ष सानु मोक्तानसँग रकम मागेका थिए।
गोरखा भूतपूर्व सैनिक संघ(गेसो)ले बेलायत सरकारलाई गोरखालीहरुको पूर्व सहमतीका मागहरु पुरा गर्न एक महिने अल्टीमेटम दिएको छ। गेसोले आज बेलायती प्रधानमन्त्री डेबिड क्यामरुनलाई ज्ञापन–पत्र बुझाउँदै यसअघि बेलायती अदालतको फैसला र बेलायती सदनले दिएको निर्देशन र सरकारले गरेको सहमती अनुसार तत्काल गोरखाको माग पुरा गर्न अल्टीमेटम दिएको हो। गेसो उपसभापति कृष्णकुमार राईको नेतृत्वमा भएको टोलीले लण्डनस्थित प्रधानमन्त्रीको कार्यालय टेन डाउननीङ्ग स्ट्रीटमा बेलायती प्रधानमन्त्री डेबिड क्यामरुनलाई एक महिने अल्टीमेटम सहितको ज्ञापन पत्र बुझाएको हो। बेलायत सरकारले १४ अप्रिल २०१४ सम्ममा गोरखाहरुको माग पुरा गर्ने सहमती गरेको उल्लेख गदै गेसोले १४ अप्रिलसम्म माग पुरा गराउन अल्टीमेटम दिँदै माग पुरा नभए कडा आन्दोलन गर्ने चेतावनी दिएको छ। गेसोले २१ मे २००९ मा समानता दिने नीति ल्याएपछि तत्कालीन प्रधानमन्त्री गोर्डन ब्राउनको गार्डेन टी पार्टीमा उनका गृहमन्त्री ज्याकी स्मिथले सन् २०१४ को अप्रिल महिनासम्ममा सबै गोरखालाई समानता दिनेबारे दुई जना भीसी र गेसोका पदाधिकारीसमक्ष सहमती भएको दाबी गदै आएको छ। गेसोका अनुसार रक्षा मन्त्रालय र गेसोबीच सिपाहीको पेन्सनमा पाँच सय र अफिसरको एक हजार पाउन्डसम्म वृद्धि गर्ने र 'रिडन्डेन्सी' मा पारिएकाहरूले मासिक पाँच सय पाउन्ड लिने वा एकमुष्ट ४० हजार पाउन्ड लिने भन्ने सम्बन्धमा उनीहरूलाई नै रोज्न दिने सहमती भएको थियो। यस्तै १८ वर्ष नाघेका पूर्व गोरखा सैनिकका छोराछोरीहरूको हकमा २१ जनवरी २०१३ को 'रोयल कोर्ट अफ जस्टिस'को ऐतिहासिक फैसलापछि जो बेलायतमा गईसकेका छन्, उनीहरू सबैलाई बेलायतमा बस्न दिने, नेपालमा भएकाहरूको हकमा जो आमा र बाबुसँग बसेका छन्, उनीहरू सबैलाई बेलायत जान दिने भन्ने सहमति भएको थियो। यी मागहरु २०१४ को अप्रिल महिनासम्ममा पूर्ण रुपले कार्यान्वयन गरिनुपर्ने गेसोको माग छ। 'विभिन्न मितिमा सम्मानित अदालतले गोरखाहरूको पक्षमा गरेका फैसला, बेलायती सदनले गरेको निर्णय र स्वयम् २१ मे २००९ मा बेलायत सरकारले गोरखा सम्बन्धी ल्याएको नीति र बेलायती रक्षा मन्त्रालय अन्तर्गत गोरखा विभाग हेर्ने पदाधिकारीहरू र गेसोका पदाधिकारीहरूबीच भएका सहमतिहरू यही आउँदो २०१४ को अप्रिल महिनासम्ममा पूर्ण रुपले कार्यान्वयन गरियोस्' ज्ञापन पत्रमा भनिएको छ, 'अन्यथा ८ मे २०१४ का दिन नेपाल तथा बेलायत दुवै देशका सरकारलाई विगत दुई सय वर्षदेखिका गम्भीर प्रश्नहरू उठाउँदै गेसो अघि बढ्न बाध्य हुनेछ।' तस्विरमा ज्ञापन पत्र बुझाउन अघि बेलायती प्रधानमन्त्रीको ढोका अगाडि गेसो नेतृत्व।
पश्चिम अफ्रिकी मुलुक लाइबेरिया सत्य निरुपण तथा मेलमिलाप आयोग (टिआरसी) को प्रयोग गर्ने मुलुकहरु मध्येकोएउटा थप नयाँ अनुभव थियो । यसको प्रयोग कुन रुपमा भयो वा यो प्रयोग सफल भयो कि भएन भन्ने विषयको लेखाजोखा आआफ्नो हिसाबले भएको छ । तर लाइबेरियाको अनुभवबाट के सिक्ने भन्ने बारेमाभने केही दृष्टिकोण बनाउन सकिन्छ । यो लेखक सन् २००४ को उत्तराद्र्धमा लाइबेरियास्थितसंयुक्त राष्ट्रसंघको ‘एसाइन्मेन्ट’ माजाँदा त्यहाँ सत्य निरुपण तथा मेलमिलाप आयोग ऐनको मस्यौदा तयार गर्ने प्रक्रिया धमाधम चल्दै थियो । यो कार्यलाई संयुक्त राष्ट्रसंघ लगायत विभिन्न राष्ट्रिय एवम् अन्तर्राष्ट्रिय निकायहरुले सहयोग गर्दै थिए । खासगरी त्यसबेलाको संक्रमणकालीन सरकारका राष्ट्रपति ज्युडि ब्रायण्ट र उनको क्याबिनेट, पश्चिम अफ्रिकी मुलुकहरुको आर्थिक संगठन ‘एकोवास’ (इसिओडब्ल्यूएएस) र संयुक्त राष्ट्रसंघको पिसकिपिङ मिसनको सहकार्यका रुपमा उक्त मस्यौदा बन्दै थियो । त्यसक्रममा राष्ट्रिय एवम् अन्तर्राष्ट्रिय नागरिक समाजसँग पनि परामर्श लिइएको थियो । यस विषयमा अनुभव भएका मुलुकहरु – विशेषगरी दक्षिण अफ्रिका – का विज्ञहरु पनि बेलाबेलामा संलग्न भएका थिए । उक्तमस्यौदालाईराष्ट्रसंघका तर्फबाट अन्तिम रुप दिँदा यो लेखकको पनि केही योगदान थियो । यी ‘इनपुट’ हरु कानुनी विषयवस्तुका साथै ‘ड्राफ्टिङ’ सँग पनि सम्बन्धित थिए । लाइबेरिया अमेरिकी नमुनाको अध्यक्षात्मक शासन प्रणाली अपनाउने मुलुक हो । यसको परम्परागत सम्बन्ध अन्य मुलुकहरुभन्दा अमेरिकासँग बढी छ ।यसले १४ वर्ष लामो गृहयुद्धबाट सन् २००३ मा मात्र छुटकारा पायो । सन् २००३ को वर्ष संयुक्त राष्ट्रसंघको सक्रियतामा गृहयुद्धका पक्षहरुले बृहत्तर शान्ति सम्झौता (सिपिए) मा हस्ताक्षर गरेपछि राष्ट्रसंघकै अभिभावकत्वमा लाइबेरियामा शान्ति प्रक्रिया सुरु भएको थियो । यो शान्ति सम्झौतामा तीनवटा लडाकु समूहहरुका अतिरिक्त१८ वटा राजनैतिक दलहरुले हस्ताक्षर गरेका थिए ।गृहयुद्धको अवधिमा करिब दुई लाख पचास हजार लाइबेरियनहरु मारिए । मुलुकको एकतिहाई जनसंख्या छिमेकी मुलुकहरुमा विस्थापित भयो । गम्भीर रुपमा मानव अधिकारको उल्लंघन हुनुका साथसाथै यस अवधिमा अन्तर्राष्ट्रिय मानवीय कानुनको पनि प्रशस्त उल्लंघन भएको थियो । गम्भीर प्रकारका फौजदारी अपराधहरु घटाएर भएको यो गृहयुद्धलाई समाप्त गर्ने बृहत्तर शान्ति सम्झौताले सबै लडाकु समूहहरुलाई तत्काल विघटनमात्र गरेन कि यसले मुलुकमा दुई वर्षे संक्रमणकालीनप्रशासनको समेत व्यवस्था ग¥यो । शान्ति सम्झौता अन्तर्गत अक्टोबर २००५ मादेशभित्र राष्ट्रिय चुनाव गर्ने र यी प्रक्रियाहरुलाई सहयोग गर्न दुई वर्षका लागि अन्तर्राष्ट्रिय पिसकिपिङ फोर्सको पनि व्यवस्था गरियो । बृहत्तर शान्ति सम्झौताको परिच्छेद ६ मा मानव अधिकारको स्थितिमा तत्काल सुधार ल्याउनका लागि मानव अधिकारको राष्ट्रिय आयोग (आइएनसिएचआर) को व्यवस्था गरियो भने गृहयुद्धकालीन हत्या, हिंसा, अपराध र मानवअधिकार उल्लंघनको विषयलाई हेर्नका लागि टिआरसीको प्रावधान पनि व्यवस्था गरियो । त्यसबेलाको लाइबेरियाको परिस्थितिमा टिआरसी ऐनको मस्यौदा निर्माण कार्य सहज थिएन । एकातर्फ लाइबेरियाको गृहयुद्धमा संलग्न विभिन्न पक्ष सरकारमा थिए । गृहयुद्धका सम्बन्धमा उनीहरुको दृष्टिकोण आम लाइबेरियन भन्दा अलग हुने नै भयो । अर्कोतर्फ त्यसबेला सत्तामा साझेदार नभएकाहरुले पनि चित्त बुझाइसकेका थिएनन् । बेलाबेलामा लाइबेरियाका विभिन्न क्षेत्रहरुमा घटनाहरु भइरहेकै थिए । ती घटनाले गृहयुद्ध सकिएको छैन कि ? जस्तो आभाष दिन्थ्यो । नागरिक समाज त्यति बलियो थिएन । अन्तर्राष्ट्रिय समुदाय आआफ्नो दृष्टिकोणले यो काममा लागेको थियो । त्यसैले केवलसही दृष्टिकोण वा‘बेस्ट प्राक्टिस’ (असल अभ्यास) का आधारमा मात्र ऐनको मस्यौदा तयार गर्ने काम सजिलो थिएन । सैद्धान्तिक कुराहरुमा मुख मिल्न गाह्रो हुँदैनथ्यो । तर जब उत्तरदायित्व वा जवाफदेहिताको विषयलाई सम्बोधन गर्ने अवस्था आउँथ्यो, त्यो काम टिआरसीले स्थापना भइसकेपछि आफैले आवश्यकता अनुसार गरिहाल्छ नि भन्ने तर्कहरु राखेको पाइन्थ्यो । प्रायः बाहिरबाट आउने विज्ञहरुको मूल समस्या भनेको आन्तरिक राजनैतिक परिस्थितिको राम्रो ज्ञान नहुनु नै हो । यो ज्ञानको अभावमा फौजदारी उत्तरदायित्व हुनसक्नेकानुनको मस्यौदा गर्नु गाह्रो काम हुने नै भयो । त्यसैगरी लाइबेरियन विज्ञहरुबाट सबै कुरा हामीलाई थाहा छ, खाली पैसामात्र नभएको हो भन्ने आशय बेलाबेलामा व्यक्त हुन्थ्यो । तीमध्ये कतिपय आन्तरिक शक्तिसंघर्षसँग सम्बन्धित हुन्थे । राष्ट्रसंघले जहिले पनि शान्तिको प्रक्रियालाई अन्य कुराभन्दा बढी महत्व दिने परिपाटी त संसारभरिकै हो । त्यसैले मोटामोटी रुपमा सैद्धान्तिक कुराहरुलाई उल्लेख गरी एउटा विधेयक टुंग्याउन खोजिँदै थियो । उक्त विधेयक यो लेखकको हातमा आउँदा लाइबेरियाको विधायिकामा पेश गर्न हतार भइसकेको थियो । नेपाली अनुभवका आधारमा भन्ने हो भने त्यो विधेयक राम्रो थिएन । त्यसमा चाहिएभन्दा ठूलो प्रस्तावना थियो भने मूलपाठ मस्यौदाकारको दृष्टिकोणले राम्रोसँग संगठित थिएन । त्यो विधेयकमा टिआरसीको व्यवस्थापनका बारेमा त झन् केही लेखिएकै थिएन । यस लेखकले खासगरी ऐन अन्तर्गत टिआरसीको व्यवस्थापन पक्ष, प्रमुख प्रशासकीय अधिकारीको व्यवस्था, निजको नियुक्ति, कर्मचारी प्रशासन, ऐनमा उल्लेखित विषयहरुका सम्बन्धमा प्रत्यायोजित विधायनको व्यवस्था गर्ने अधिकार रअन्तर्राष्ट्रिय कानुनसँगको ‘लिंकेज’ लाई थपेर पूर्णता प्रदान गरेको थियो । तर अन्तिम अवस्थासम्म पनि ऐन कुनै राजनैतिक दलको घोषणापत्र जस्तो लाग्दथ्यो । धेरै प्रयासहरु भए तर विधेयकलाईचाहेजस्तो गरी अन्तिम रुप दिन सकिएन । बल्लबल्ल मिलाएका कुराहरु पनि विधेयक घुमिफिरी विभिन्न पक्षबाट फर्केर आउँदा पहिले गरेका सुधारहरु पछाडि छुटिसकेका हुन्थे । अन्ततः ढिलै गरी भए पनि बल्लबल्ल सन् २००५ को जुनमा टिआरसी ऐन कांग्रेस (व्यवस्थापिका) बाट पारित भयो । मस्यौदाको हिसावले त्यति राम्रो नभए पनि टिआरसी ऐनले मूल्य र मान्यताका कुरालाई राम्रोसँग राखेको थियो । राम्रो नेतृत्व भएका अवस्थामा अरु समस्याहरुलाई फुकाउन सकिन्थ्यो । तरटिआरसी स्थापनाका समस्याहरु घटेनन् । सुरुको कुरा गर्ने हो भने शान्ति सम्झौता सही भएर संक्रमणकालीन सरकारको गठन हुने बित्तिकै सन् २००४ को सुरुमै राष्ट्रपति ज्युडि ब्रायण्टले नौजना कमिसनरहरु सम्मिलित एउटा टिआरसीगठन गर्न हतारो गरे । पहिले ऐन ल्याएर तद्अनुरुप क्षमतावान् तथा स्वतन्त्र व्यक्तिहरुको नियुक्ति प्रक्रियामा जानुपर्छ भन्ने उनलाई लागेन । राष्ट्रसंघका मुखिया ज्याक क्लाइन त्यति प्रभावकारी हुन सकेनन् । राजनैतिक स्वार्थहरुलाई मिलाएर नियुक्ति गर्दा पारदर्शिता नहुने नै भयो । उनको हतारोलाई आफ्नो मनले खाएका मान्छेलाई मात्र टिआरसीमा ल्याउँ भन्ने अर्थ पनि लगाइएको थियो । यसको व्यापक रुपमा विरोध भयो । त्यसैले टिआरसी ऐन पारित भइसकेपछि नयाँ कमिसनरहरुको पुनः नियुक्ति गरियो । यसपटक नियुक्ति प्रक्रियाऐनमा उल्लेख भए बमोजिमएकोवासले नेतृत्व गरेको एउटा स्वतन्त्र समूहले नेतृत्व गरेको थियो । विभिन्न गोष्ठी तथा परामर्श कार्यक्रमहरु गरिए । यो प्रक्रिया सहभागितामा आधारित थियो ।त्यसैले मोटामोटी रुपमा लैंगिक आधारमा समावेशी र लगभग असल उम्मेदवारहरु चयन गरिएका थिए । टिआरसी ऐनले नयाँ स्थापित टिआरसीलाई सन् १९८९ देखि २००३ सम्मको लाइबेरियामा भएकोगृहयुद्धको प्रकृति, कारण तथा परिणामका बारेमा अध्ययन, अनुसन्धान एवम् सिफारिस गर्ने अख्तियार दिएको थियो । यसको प्रस्तावनामा निम्न वाक्य पनि उल्लेखित थिए – "... introspection, national healing and reconciliation will be greatly enhanced by a process which seeks to establish the truth through a public dialogue which engages the nation about the nature, causes and effects of the civil conflicts and the impact it has had on the Liberian nation in order to make recommendations which will promote peace, justice and reconciliation." यी वाक्यहरुको तात्पर्य उक्त अवधिमा भएका मानवीयविडम्बनाहरुको मूल्यांकन गर्ने तथा युद्धका कारणबाट पार पाउनर राष्ट्रिय मेलमिलाप पुनः कायम गर्नआवश्यक उपायहरुको सिफारिस गर्नु नै थियो । सिपिएको वार्तामा संलग्न अधिकांश पक्षहरुले टिआरसी स्थापना गर्नु भनेको अपराधिक अभियोजनको वैकल्पिक व्यवस्था हो भन्ने अर्थ लगाएको पाइन्थ्यो । तापनि अधिकांश लाइबेरियनहरुले टिआरसी प्रक्रिया मार्फत मुलुक फौजदारी न्याय प्रक्रियातर्फ बढ्ने हो भन्ने नै ठह¥याएका थिए । टिआरसीऐनले टिआरसीलाई फौजदारी अभियोजन तर्फ विस्तृत सुझावहरुप्रदान गर्ने उत्तरदायित्व पनि दिएको थियो । यी उत्तरदायित्वका विवरणहरु भने ऐनमा त्यति खुलस्त रुपमा आउन सकेका थिएनन् । कतिपय अवस्थामा अस्पष्टता राखेरै भए पनि अघि बढ्नु पर्ने हुन्छ भन्ने मतहरु पनि नदेखिएका होइनन् । सामान्यतःउक्त टिआरसीको घोषित उद्देश्य भनेको "promote national peace, security, unity and reconciliation" अर्थात्शान्ति, सुरक्षा, एकता र मेलमिलाप तर्फ उन्मुख हुने भन्ने नै थियो । वास्तवमा उपरोक्त उद्देश्य प्राप्तिका लागि टिआरसीले पाएको क्षेत्राधिकार सानो थिएन । यसले मानव अधिकार तथा अन्तर्राष्ट्रिय मानवीय कानुनको जघन्य उल्लंघनका बारेमा तहकिकात गर्ने, द्वन्द्वको मूल कारणहरु पत्ता लगाउने, महिला तथा बालबालिकाले भोगेको विशेष अनुभव उल्लेख गर्ने र द्वन्द्वलाई निरन्तरता दिनका लागि प्राकृतिक तथा सार्वजनिक सम्पदाहरुको दोहन गर्नेहरुका बारेमा अनुसन्धान गर्नुपर्ने थियो । कतिपय देशहरु भन्दा अलग लाइबेरियाले स्थानीय द्वन्द्वको चरित्रलाई बुझ्नका लागि आर्थिक अपराधहरुलाई पनि टिआरसीको क्षेत्राधिकारमा राखेको थियो । जस्तो लाइबेरियामा अवैध हिराको व्यापारबाट द्वन्द्वरत पक्षहरु सबै लाभान्वित थिए । पैसाले द्वन्द्व चर्काउन प्रशस्त सहयोग गरेको थियो ।त्यस्तै महिला र बालबालिकाको बारेमा विशेष प्रावधान राख्दै द्वन्द्वको बारेमा उल्लेख गर्दा लाइबेरियन समाजको सबैभन्दा संवेदनशील समूहहरु नछुटुन् भन्ने आशय स्पष्ट देखिन्थ्यो । तर ऐनमा‘जेण्डर बेस्ड भायोलेसन्स्’ भनेर प्रष्ट रुपमा उल्लेख गरिएको थिएन । यसको परिणामस्वरुप पुरुष एवम् युवाहरुले भोगेको जबरजस्ती बन्ध्याकरण जस्ता यौन हिंसाका विषयहरु प्रष्ट रुपमा परेनन् । लाइबेरियाको टिआरसीऐनले आफ्नो क्षेत्राधिकारको विषयमाटिआरसीलाई आवश्यकता अनुसार बयान लिने, सार्वजनिक सुनुवाई गर्ने, अनुसन्धान तथा तहकीकात गर्ने जस्तासम्पूर्ण अधिकार दिएको थियो । यसबाट टिआरसीले त्यहाँको गृहयुद्धको इतिहास, मुलुकमा भएका मानवअधिकार उल्लंघनलाई उल्लेख गर्नुको साथै पीडितहरुको मानवीय सम्मानलाई पुनस्र्थापना गर्ने लक्ष्य पनि राखियो । टिआरसीको कर्तव्यमा आफूले गरेको कामकारबाहीका आधारमा अन्तिम प्रतिवेदन पेश गर्नुपर्नेव्यवस्था पनि गरिएको थियो । ऐन अनुसार टिआरसीले फौजदारी अभियोजन गर्नुपर्ने सिफारिसहरुलाई मात्र विस्तृत रुपमा उल्लेख गर्नुपर्ने भनिएको तर अन्यका हकमा विस्तृत भन्ने शब्द नपरेको स्थिति थियो । त्यस्तै अन्तिम प्रतिवेदनले आफ्नो विवरणहरु र आफूले गरेका गलत कामकारबाहीहरुलाई पूर्ण रुपमा उल्लेख गर्दै आफ्ना अपराधका लागि प्रायश्चित गर्ने व्यक्तिहरुको नाम उल्लेख गरी माफीका लागि सिफारिस गर्ने जिम्मेवारी पनि निर्वाह गर्नुपर्ने हुन्थ्यो । तर अन्तर्राष्ट्रिय मानवीय कानुन तथा मानवता विरुद्धका अपराधहरुका सम्बन्धमा आयोगले कसैलाई छुट दिन सक्ने अधिकार थिएन । आयोगको सिफारिसमा लाइबेरियालाई पुनः मानव अधिकार सम्मत् बाटोमा फर्काउन एवम् यसको आरोग्य प्राप्त गर्नकेकस्ता विशेष ऐनहरु तथा कानुनी वा सरकारी सुधारका कार्यक्रमहरु ल्याउनु पर्दछ भन्ने बारेमा पनि उल्लेख गर्नुपर्ने थियो । मोटामोटी रुपमा यी सबै विषयहरु महत्वका साथ राखिएका थिए । वास्तवमा ऐनले टिआरसीलाई दिएका जिम्मेवारीहरुमहत्वकांक्षी नै थिए ।चाहेको भए प्राथमिकता के हो भन्ने मूल प्रश्नका बारेमा जवाफ खोजेर बाँकीलाई अलग किसिमको प्रक्रियामा राख्न सकिन्थ्यो होला । तर त्यो हुन सकेन । सन् २००६ को फेबु्रअरीमा योजना गरे अनुसार नै लाइबेरियामा नयाँ निर्वाचनभयो । यस निर्वाचनबाट राष्ट्रपति ज्युडि ब्रायण्टलाई एलेन जोन्सन सर्लिफले प्रतिस्थापन गरिन् । उनी गृहयुद्धका बेलामन्त्री पनि रहेकी थिइन् । राष्ट्रसंघको एउटा वरिष्ठ कर्मचारी पनि रहिसकेकी सर्लिफले नैटिआरसीको नयाँ कमिसनरहरुको नियुक्तिगरिन् । नियुक्ति हुने बित्तिकै ऐन अनुसार टिआरसीको ३ महिने प्रारम्भिक चरण सुरु भयो । यो चरणभित्रै कमिसनरहरुले टिआरसीको कर्मचारीहरु नियुक्त गर्ने तथा सांगठनिक संरचना तयार गर्न फूर्तिसाथ काम गर्नु पर्दथ्यो । त्यस्तो हुन सकेन । सबै कमिसनरहरु बहस धेरै गर्थे तर निर्णय गर्न सक्दैन थिए । सुरुका अवस्थामा बजेटको अभाव पनि भएकै हो ।तीन महिना बितेपछि पूर्ण रुपमा काम सुरु गर्नुपर्ने अवस्थामा केही प्राविधिक कर्मचारी बाहेक अरु नहुनुले टिआरसीधेरै प्रभावित भयो । वास्तवमा प्रस्ताव गरिएका सबै कर्मचारीको दरबन्दी कहिल्यै पूर्ति हुन सकेन । टिआरसीका प्रमुख जेरोम जे भर्डियरअसल मान्छे भए पनि नेतृत्वदायी हुन सकेनन् ।कमिसनरहरुमाएकअर्कासँग सहकार्य गर्ने संस्कृति कमजोर भएको देखियो ।प्रशासनिक कर्मचारीहरु पनित्यति दह्रा देखिएनन् । एउटा इन्टरनेसनल टेक्निकल एड्भाइजरी कमिटी (आइट्याक) को पनि ऐनले व्यवस्था गरेको थियो । यसमा तीनजना अन्तर्राष्ट्रिय विज्ञ रहने व्यवस्था थियो । उनीहरुले नीतिगत निर्णयहरुमा मतदान गर्न पाउँदैनथे । तर टिआरसीका लागि उनीहरुको सहयोग अत्यन्त महत्वपूर्ण हुन्थ्यो । किनभने टिआरसी सञ्चालन र यसको अन्तर्राष्ट्रिय प्रयोगका बारेमा उनीहरु प्रशस्त जानकारी राख्दथे । तर टिआरसिका कमिसनरहरुले उनीहरुसँग टिमवर्क गर्नै सकेनन् । काम सुरु भइसकेपछि मिल्न नसकेका एकजना आइट्याक सदस्य राजीनामा गरेर हिँडे । अर्को आइट्याक सदस्यले नियुक्तिको पत्र नै बुझेनन् । तेस्रोले केही महिनामात्र काम गरे । यसबाट टिआरसीधेरै किसिमले प्रभावित भयो । अन्तर्राष्ट्रिय सल्लाहकारहरुको नियुक्तिका विषयहरुमा पनि विवाद भई नै रह्यो । त्यस्ता सल्लाहकारहरुको सीप र ज्ञानलाई टिआरसीले राम्रो प्रयोग गर्न सकेन । बाह्य आर्थिक सहयोगको राम्रोसँग प्रयोग गर्न सकिन्थ्यो । मान्छे र सीप जतिपनि उपलब्ध थिए । तर उचित दृष्टिकोण न त सरकारले लिन सक्यो, न त टिआरसीका कमिसनरहरुले । अर्को कुरा, जुन रुपमा टिआरसीले नागरिक समाजसँग सहकार्य गर्ने अपेक्षा गरिएको थियो, त्यो रुपमा सहकार्य हुन सकेन । टिआरसी एउटा ठूलो प्रोजेक्ट थियो । त्यो केवल दुईचार सय मान्छेले मात्र सफलतापूर्वक सञ्चालन गर्न सक्ने स्थिति थिएन । यसमा आमजनतालाई संलग्न गराउनु पर्ने हुन्थ्यो । त्यसमध्ये पनि अधिकांश जनताहरु स्कुल कलेज नगएका नै थिए । गृहयुद्धको सबै विवरणहरु आउनका लागि उनीहरुको सहयोग वाञ्छनीय मात्र होइन, अत्यावश्यक पनि थियो । सहकार्यका लागि एउटा ट्रान्जिस्नल जस्टिस वर्किङ गु्रप बनाइएको थियो । त्यसले राम्रोसँग काम गर्न सकेन । फलस्वरुप नागरिक समाजसँग टिआरसीको सम्बन्ध बिग्रिँदै गयो ।बयान गराउने कामहरु सोचेजस्तो सफलतापूर्वक सञ्चालन हुन सकेनन् । यी सबै विवादहरुले गर्दा टिआरसीले आफ्नो गरिमा राखिराख्न सकेन । यसका कामकारबाहीहरु अन्तर्राष्ट्रिय समुदायको अपेक्षा बमोजिम र प्राविधिक रुपमा स्पष्टताका साथ हुन सकेन । यी सबै विषमताहरुलाई रोक्न सकिन्थ्यो । तर त्यस्तो गर्न सक्ने प्रभावशाली नेतृत्व नै थिएन । सबै विषम परिस्थितिहरुसँग जुध्दै करिब तीन वर्ष भन्दा बढी समय लगाएर टिआरसीले डिसेम्बर २००९ मा आफ्नो अन्तिम प्रतिवेदन सार्वजनिक गर्‍यो । यो प्रतिवेदनले युद्धोत्तर लाइबेरियाको स्वास्थ्यलाभ ‘रिकभरी’ का लागि सबै प्रकारका सुझावहरु उल्लेख गर्यो‍ । फौजदारी उत्तरदायित्व, क्षतिपूर्ति, स्मरणोत्सव कार्यक्रम तथा सांगठनिक सुधारका बारेमा पनि प्रतिवेदनमा उल्लेख गरिए । यो प्रतिवेदनले लाइबेरियाका गृहयुद्धमा संलग्न १२४ तथा अन्य ५८ जना व्यक्तिहरुलाई लाइबेरियामै विशेष रुपमा स्थापित अधिकार सम्पन्न ग्राहस्थ फौजदारी अदालतमा मानव अधिकारको गम्भीर उल्लंघन, अन्तर्राष्ट्रिय मानवता सम्बन्धी कानुनको उल्लंघन तथा जघन्य अपराधहरुका लागि अभियोजन गर्ने सिफारिस गर्‍यो । प्रतिवेदनले टिआरसी प्रक्रियामा सहयोग गर्ने तर आफूले गम्भीर अपराध गरेको स्वीकार गर्ने ३८ जना व्यक्तिहरुलाई अभियोजनबाट स्थगन गर्ने सिफारिस पनि दियो । त्यस्तै बहालवाला राष्ट्रपति एलेन जोन्सन सर्लिफ लगायत ४९ जना व्यक्तिहरुलाई धर्म भकाई शुद्ध गर्ने(लस्ट्रेसन) र ३० वर्षका लागि सार्वजनिक ओहदाबाट प्रतिबन्धित गर्ने अर्को सुझाव पनि थियो । गाउँघरमा झैझगडा मिलाउने पञ्चायती प्रणाली (लाइबेरियन अंग्रेजीमा ‘पलावा हट सिस्टम’)लाई सत्य निरुपण तथा मेलमिलापका लागि लगातार प्रयोग गर्दै रहने, रिपेयरेसन ट्रष्ट फण्डको व्यवस्था गर्ने र नेशनल मेमोरिएयल एवम् युनिफिकेसन डे मनाउने, महिला एवम् बालबालिकाको अधिकारको संरक्षण तथा प्रवद्र्धन गर्ने जस्ता विषयहरु पनि आयोगको सिफारिसमा उल्लेख गरिएका थिए । अन्य सिफारिसहरुमा आर्थिक अपराधको सम्बन्धमा संलग्न भएका व्यक्तिहरुलाई सरकारले अतिरिक्त तहकिकात गरी कारबाही चलाउन निर्देशन गरिएको थियो । उक्त प्रतिवेदनका केही कमजोर पक्ष पनि थिए । गरिएका अनुसन्धान तथा जाँचबुझ कतिपय अवस्थामा पूर्ण देखिँदैन थिए । वारदातहरुको विवरणहरु आलोकाँचो रुपमा आएको कतिपयको तर्क थियो । आएका विवरणहरु पनि सिलसिलेवार रुपमा प्रष्टसँग आएको देखिँदैन थिए । यी सबैका कारणहरु केवल प्राविधिक क्षमता मात्र नभई समन्वयको अभावका कारण पनि भएका थिए । कमिसनरहरु एकअर्कासँग नमिलेका कारण कतिपय विषयमा टिआरसिले स्पष्टता दिन सकेन । दुईजना कमिसनरले त रिपोर्टमा सही नै गरेनन् । विशेषगरी लाइबेरियाको गृहयुद्धका पीडितहरु तथा ज्यान जोगाउन सम्म सफल भएकाव्यक्तिहरुको आवश्यकतालाई प्रतिवेदनले विशेष महत्व दिन सकेन । कतिपयको भनाई थियो, टिआरसीको कामकारबाहीमा कानुनको उचित प्रक्रिया (ड्यु प्रोसेस अफ ल) को अभाव खड्किन्थ्यो । जथाभावी हिसाबले तथ्य संकलन एवम् प्रस्तुति गर्दा यस्तो हुन गएको भन्ने भनाई पनि थियो । टिआरसी एउटा ठूलो परियोजना थियो । त्यसैले कमीकमजोरी हुनु स्वभाविक पनि हो । तर यस किसिमको कुनै पनि प्रक्रिया सफल हुनका लागि राजनैतिक समूहहरु बीच न्युनतम विषयहरुमा सहमति आवश्यक हुन्छ । यो सहमति नभइदिँदा अन्तर्राष्ट्रिय सहयोग पनि गलत ठाउँमा पर्ने सम्भावना हुन्छ । यसको अभावमा देखिने सबैभन्दा ठूलो चुनौती भनेको आएका सुझावहरुलाई कार्यान्वयन गर्ने विषय हो ।यस विषयमा लाइबेरियामा ठूलो समस्या देखियो । राष्ट्रपति सर्लिफले जनवरी २०१० मा प्रतिवेदनका सिफारिसहरुको कार्यान्वयनका लागि न्याय मन्त्रालय र कानुन सुधार आयोगलाई अनुरोध गरेको देखिन्छ । प्रतिवेदनमा नाम परेका अभियुक्तहरुले निरन्तर रुपमा टिआरसीको प्रतिवेदनउपर संवैधानिक एवम् कानुनी प्रश्नहरु उठाइरहनु अस्वभाविक थिएन । यसमा विशेष उन्नति हुन सकेन । जनवरी २०११ मा विलियम्स् विरुद्ध ताहको मुद्दामा लाइबेरियाको सर्वोच्च अदालतले टिआरसीको उक्त प्रतिवेदनका सम्बन्धमा स्पष्ट रुलिङ्ग गर्‍यो ।३० वर्षसम्म सार्वजनिक ओहदामा बस्न नपाउने भनिएका मध्ये एकजना निवेदक भएको यस मुद्दामा सर्वोच्च अदालतकोयस रुलिङ्ग अनुसार टिआरसीको उक्त सिफारिस असंवैधानिक थियो ।अदालतको रुलिङ्गलाई विभिन्न दृष्टिकोणबाट हेर्न सकिन्छ । तर मूल रुपमा सर्वोच्च अदालतकोफैसला के थियो भने – टिआरसीले प्रस्ताव गरेको सुझावनिवेदकको कार्यविधिगत उचित प्रक्रियाको अधिकार (राइट टु प्रोसिजरल ड्यु प्रोसेस) लाई उल्लंघन गरी आएको छ । अतः लाइबेरियाको संविधान अन्तर्गत सरकारले उक्त असंवैधानिक सिफारिसलाई कार्यान्वयन गर्न सक्दैन । सम्भवतः टिआरसी ऐनमा यस विषयलाई पर्याप्त प्रावधान एवम् प्रयोगकोविवरणसहित उल्लेख गर्न सकेको भए कानुनको स्पष्ट प्रावधानको विद्यमानतामा सर्वोच्च अदालतले यो व्याख्या गर्न रुचाउने थिएन । यो फैसला संवैधानिक रुपमा जेजस्तो भए पनि निश्चित रुपमा पीडित लाइबेरियनहरुलाई यसले तृप्ति दिन सक्दैनथ्यो । वर्तमान लाइबेरियामा टिआरसीको अन्तिम प्रतिवेदनले धेरै प्रश्न उठाएको छ । यसको हल अवश्य नै खोजिएला । तर टिआरसीका बारेमा शान्ति प्रक्रियामा सुरुवातमा जुन उत्साह थियो, अब त्यो उत्साह लाइबेरियामा छैन । आजको लाइबेरिया शान्त छ, तर अशान्तिका कारक तत्वहरु कायमै छन् । लाइबेरियाको अनुभवले के देखाउँछ भने टिआरसी प्रक्रिया कसरी लैजाने भन्ने विषयमा कुनै दुविधा रहनु हुँदैन । कानुन पूर्ण हुनुपर्छ । यसका प्रावधानहरु दोहोरो अर्थ नलाग्ने गरी स्पष्ट रुपमा उल्लेख गरिनु पर्छ ।सक्षम व्यवसायिक नेतृत्व, असल कमिसनरहरुको चयन, सानो कमिसनको व्यवस्था, कानुनी प्रक्रियाको महत्व बुझेका व्यक्तिहरु, स्वस्फूर्त व्यवसायिक प्रशासन र राजनैतिक हस्तक्षेपविहीनताको स्थिति टिआरसीको सफलताका लागि अत्यावश्यक छन् । टिआरसीका लागि स्पष्ट कार्यादेश भएर मात्र पुग्दैन, त्यसलाई कार्यान्वयन गर्ने क्षमता त्यत्तिकै महत्वपूर्ण हुन्छ । त्यस्तै टिआरसीप्रतिवेदनलाई कार्यान्वयन गर्ने कुरामा पनि राजनैतिक प्रतिबद्धता जरुरी हुन्छ । कतिपय विषयमा यस्ता आयोगहरुले छिद्रहरु छोडेका हुन्छन् । त्यस्ता छिद्रहरुलाई पुर्ने प्रक्रिया अगाडि बढाउँदै आम नागरिकलाई न्यायको अनुभूति दिन सक्नु पनि त्यत्तिकै महत्वपूर्ण छ । त्यस्तै यदि राजनैतिक नेतृत्व मर्यादायुक्त छैन भने टिआरसीको सिफारिस जतिसुकै वैध भए पनि तिनलाई कार्यान्वयन गर्ने प्रक्रिया असहज हुन पुग्दछ ।वर्तमान संवैधानिक प्रणालीलाई वैध तौरतरिकाले कार्यान्वयन गर्ने र कानुनको शासनको अनुभूति आम मान्छेमा जागृत गराउने कार्यमा राजनैतिक प्रणाली असफल रहिरहने हो भने पहिलेका अभियुक्तहरुलाई कारबाही गर्ने र न्याय दिलाउने भन्ने कुरा विवादास्पद बन्न जाने खतरा कायम रहिरहन्छ । (यो लेख डा. विपिन अधिकारीले २०६९ साउनमा “संक्रमणकालीन न्याय” पत्रिकामा प्रकाशित थियो )
हुम्ला जिल्लामा दुई दिनसम्म हिमपात भएपछि सदरमुकाम सिमीकोटमा दुई फिट हिउँ जमेको छ । हिमपातले गर्दा सदरमुकाम आसपासका गाउँ विकास समितिका जनतालाई उपभोग्य सामान लिन जाने बाटो बन्द भएको छ । नेपालगन्ज र सुर्खेतबीचको एकमात्र हवाई उडान पनि बन्द भएको छ । हिमपातले यहाँ चिसो अत्यधिक मात्रामा बढेको छ । यहाँ बिहानदेखि हावाहुरी चलिरहेको छ । हिमपातले जौ, गहुँ जस्ता बाली सप्रिने भएकाले यहाँका जनता हर्षित छन् । रासस
कतार सरकारले नेपाली राजदूत मायाकुमारी शर्मालाई फिर्ता बोलाउन नेपाल सरकारमाथि दबाब बढाएको छ । नेपालका लागि कतारी राजदूत अहमद जासेम अल हमरले मंगलबार गृह तथा परराष्ट्रमन्त्री माधव घिमिरेलाई भेटी शर्मालाई फिर्ता बोलाएर दुई देशबीचको सम्बन्धमा 'असर पर्न नदिन' लिखित आग्रह गरेको जानकार विशिष्ट अधिकृतहरूले बताएको आजको कान्तिपुरमा खबर छ । नेकपा-माओवादीको सिफारिसमा कतारका लागि राजदूत नियुक्त भएर गएदेखि नै शर्मा विभिन्न विवादास्पद अभिव्यक्ति र गतिविधिका कारण चर्चामा छिन् । राजदूत हमरले यसअघि पनि मन्त्रालयमा पुगेर शर्माबारे गुनासो गरेका थिए । बीबीसी नेपाली सेवाका साझा सवाल कार्यक्रममा शर्माले कतार नेपाली कामदारहरूका लागि खुला जेल हो भन्ने अभिव्यक्ति दिएपछि कतार सरकारले आपत्ति जनाएको थियो । त्यो अभिव्यक्ति र साझा सवाल कार्यक्रम निर्माण टोलीको कतार प्रवेशका विषयमा कतारी विदेश मन्त्रालयले शर्मासँग स्पष्टीकरण लिएको थियो । शर्माले उक्त घटनालगत्तै एक नेपाली स्तम्भकारलाई आफूविरुद्ध लेखेको भन्दै कतारबाट फिर्ता पठाउन र कान्तिपुर दैनिकमाथि कारबाही गर्नसमेत कतार सरकारलाई लेखेकी थिइन् । उनको विवादास्पद अभिव्यक्ति र कामका विषयमा परराष्ट्र मन्त्रालयले स्पष्टीकरण सोधे पनि कारबाही भने गर्न सकेको छैन । कतारी राजदूतले शर्माकै विषयमा दोस्रो पटक गुनासो गरेपछि मन्त्रालय गम्भीर भएको अधिकारीहरू बताउँछन् ।
पूर्वराजा ज्ञानेन्द्रले सुदूरपश्चिमका बाढी पीडितलाई वितरण गर्न लागेको राहतबारे विबाद उत्पन्न भएपछि निर्वाचन आयोगले आज त्यस सम्बन्धी निर्णय लिने भएको छ। निर्वाचन आचारसंहिता लागू भएको जानकारी दिन सोमबार आयोगमा आयोजित पत्रकार सम्मेलनमा प्रमुख आयुक्त निलकण्ठ उप्रेतीले त्यस्तो राहत वितरण गर्न नपाइने बताएका थिए। 'मानवीय सेवाको काममा पनि कुनै संघ संस्था वा व्यक्तिले सिधै राहत वितरण गर्न पाउदैनन्', उप्रेतीले भने,'निर्वाचन आचार संहिता लागू भइसकेकाले अब सरकारी संयन्त्र मार्फत मात्र राहत वितरण गर्न पाइन्छ।' संयोगबस सोमबार नै पूर्वराजा ज्ञानेन्द्र शाह बाढी पीडितलाई आफ्नी बुहारीका नाममा खोलिएको 'हिमानी ट्रष्ट' मार्फत राहत वितरण गर्न धनगढी पुगेका थिए। ज्ञानेन्द्रले बाढ्ने राहतमा आचारसंहिता लागू हुने की नहुने भन्नेमा आयोगकै पदाधिकारीबीच विवाद देखिएको छ। विवादको मूल विषय ज्ञानेन्द्रले बाढ्ने राहतको हकमा निर्वाचन आचारसंहिता २०७० का दफा २१ र ७५ आकर्षित हुन्छन् की हुँदैनन् भन्ने हो। आयोगको आचारसंहिता तल हेर्नुहोस् दफा २१ मा 'राजनीतिक दल तथा उमेद्वारसँग सम्बन्धीत व्यक्तिले मतदातालाई प्रभावित पार्ने उद्धेश्यले नगद जिन्सी र अन्य कुनै पनि सामाग्री वितरण गर्न वा प्रदान गर्न वा भोज भतेरको आयोजना गर्न वा गराउन हुँदैन' भनेर लेखिएको छ। त्यस्तै आचारसंहिताको दफा ७५ मा 'कुनै पनि गैर सरकारी संस्थाले निर्वाचन कार्यक्रमलाई प्रभावित पार्नेगरी मतदातालाई कुनै प्रकारले नगद जिन्सी वा कुनै पनि किसीमका उपहार वा अनुदान दिनु वा दिन लगाउनु हुँदैन भनेर उल्लेख छ।' 'पूर्वराजा र हिमानी ट्रष्टले मतदातालाई प्रभावित पार्ने गरी राहत बाढेको हो की हैन भनी कसरी भन्ने? हामीलाई समस्या परेको यहीँ हो।' आयोगका एक पदाधिकारीले सेतोपाटीलाई भने। कमल थापा नेतृत्वको राप्रपा नेपालले संवैधानिक राजतन्त्रको पुर्नस्थापनाको वकालत गरेको र राजाको भ्रमण र उनले वितरण गर्ने राहतले राप्रपा नेपाललाई अप्रत्यक्ष रूपमा केही फाइदा पुग्ने भएपनि आयोगलाई त्यसै उद्धेश्यका साथ पूर्वराजाले राहत वितरण गरेको भनेर दाबी गर्न सजिलो छैन। पूर्वनिर्वाचन आयुक्तहरूले मानवीय राहत बाढ्न रोक लगाउन नहुने जिकीर यसअघि नै सार्वजनिक रूपमै गरिसकेका छन्। 'हाम्रै प्रमुख आयुक्तले आचारसंहिता लागू भइसकेपछि व्यक्ति वा संस्थाले राहत वितरण गर्न पाइने छैन भनेर सोमबार पत्रकार सम्मेलन मै भनेकाले हामीलाई अब के गर्ने भन्ने दबाब छ' ति पदाधिकारीले भने। सेतोपाटीसँग कुरा गर्दै प्रमुख आयुक्त उप्रेतीले छलफल गरेर उपयुक्त निर्णय लिने बताए। 'हामी आजै बैठक बसेर निर्णय लिन्छौं,' उनले भने। पूर्वराजा ज्ञानेन्द्रले पनि आज ३ बजे पत्रकार सम्मेलन गरी राहत वितरणबारे आफ्नो धारणा सार्वजनिक गर्ने बताएका छन्। उनी निकटका मान्छेहरूले राहत बाढ्ने दुई हप्ता अघि नै घोषणा गरेकाले निर्वाचन आचारसंहिता लागू नहुने तर्क गरेका छन्। आयोगको आचारसंहिताको पूर्ण पाठ
मन्त्रिपरिषद्का अध्यक्ष खिलराज रेग्मीले ११ महिना लामो आफ्नो कार्यकालको समीक्षा गर्दै कार्यकारी प्रमुखको रुपमा देशबासीलाई अन्तिम मन्तव्य व्यक्त गरेका छन्। देशबासीका नाममा संबोधन गर्दै उनले आफूले सफलतापूर्वक निर्वाचन सम्पन्न गराउन पाएकामा खुसी व्यक्त गरेका छन्। उनले संविधानसभाका सभासद् तथा नवनिर्वाचित प्रधानमन्त्री सुशील कोइरालालाई समेत बधाई दिए। उनले आफ्नो सरकार बाध्यताको उपज भएको बताए। आफ्नो नेतृत्वको सरकार संविधानसभाको निर्वाचन गराउनु रहेको उल्लेख गर्दै सार्वजनिक रुपमा आलोचित हुँदै सुशासन, विकास निर्माण र मानवअधिकार रक्षााको काममा अधिकतम प्रयास गरेकोसमेत बताए। उनले सर्वोच्च अदालतको प्रधानन्यायाधीशको पदबाट समेत सार्वजनिक रुपमै राजिनामा दिएका छन्। उनले संबोधन गर्दै भने, 'मैले आफ्नो अन्तरमनको आवाज सुन्दै प्रधानन्यायाधीशको पदबाट समेत राजिनामा दिएको छु।'
गएको मंसिरमा भएको दोस्रो संविधानसभाको निर्वाचनमा पार्टीले दिएको उम्मेद्वारको टिकट बेच्ने र किन्ने दुवै नेतालाई नेकपा एमालेले निलम्बन गरेको छ। नेकपा एमाले वागमती अञ्चल कमिटीले पार्टीले दिएको टिकट दुरुपयोग गरेको निष्कर्ष निकाल्दै जिल्ला उपाध्यक्षसहित एमाले केन्द्रीय शिक्षा विभाग सचिव तथा क्षेत्रीय उपाध्यक्षलाई निलम्बन गरेको खबर आजको नेपाल समाचार पत्रमा छापिएको छ। संविधानसभा निर्वाचनमा पार्टी अनुशासन, पार्टी हित र निर्देशनविपरित बदनियदपूर्ण काम गरेको भन्दै उपाध्यक्ष विन्दा ढुंगानालाई ६ महिनाका लागि जिल्ला कमिटि उपाध्याक्षबाट निलम्बन र शिक्षा विभाग सचिव तथा क्षेत्र नम्बर २ का क्षेत्रीय उपाध्याक्ष बद्री मैनालीलाई पार्टी सदस्यता नै समाप्त हुने गरी निलम्बन गरेको छ। बागमती अञ्चल कमिटीको चैत १० गते अञ्चल इन्चार्ज पशुपति चौलागार्इंको अध्यक्षतामा सम्पन्न बैठकले गत संविधानसभा निर्वाचनमा पार्टीले क्षेत्र नं. २ का लागि उपाध्यक्ष विन्दा ढुंगानाको नाममा आएको ‘टिकट’ को दुरूपयोग गरेको आरोपमा उपाध्यक्ष ढुंगानालाई ६ महिना पार्टीबाट निष्कासन गरेको हो। ‘संविधानसभा निर्वाचनमा पार्टीले दिएको जिम्मेवारीलाई बहन गरेकाले ६ महिनाका लागि पार्टीको जिम्मेवारीबाट हटाइएको हो’, एमाले बागमती अञ्चल कमिटीका सचिव शेरबहादुर तामाङले भने– ‘६ महिनापछि कारबाही फुकुवा हुनेछ।’ असोज १७ गते संविधानसभा निर्वाचनको प्रत्यक्ष उम्मेदवारी मनोनयन दर्ता गर्ने क्रममा ढुंगानाले आफ्नो नाममा पार्टीले पठाएको सिफारिस–पत्र १९ लाख रुपियाँको आफ्नो ऋण तिरिदिने सर्तमा क्षेत्रीय उपाध्यक्ष तथा केन्द्रीय मानव संशाधन तथा शिक्षा विभाग सदस्य बद्री मैनालीलाई दिएकी थिइन्। मैनालीले ढुंगानाको नाममा टिपेक्स लगाएर आफ्नो नाम लेखेर क्षेत्र नं. २ बाट उम्मेदवारी दिएका थिए। मैनालीले क्षेत्र नं. ३ बाट समेत एमालेका नारायण खतिवडा विरूद्ध बागी उम्मेदवारी दर्ता गराएका थिए। सोही आधारमा अञ्चल कमिटिले मैनालीलाई साधारण सदस्यसमेत नरहने गरी पार्टीबाट निष्काशन गरेको छ। अञ्चल कमिटिले मैनाली र ढुंगानाको पार्टी हित विपरितको कामले संविधानसभा निर्वाचनमा तीन वटै क्षेत्रमा हार वेहोर्नुपरेको र संगठनमा गम्भीर आघात पुगेको निष्कर्षसमेत निकालेको छ।
नेपाल भारत सीमा क्षेत्रमा कैलालीको पश्चिमहुँदै पूर्वतर्फ बग्ने मोहना नदीमा दुई दर्जन भन्दा बढि अवैध डुंगा सञ्चालनमा रहेका छन्। नेपाली र भारतीय नागरिकको मिलमतोका साथै विभिन्न क्लबहरु समेत अवैध डुंगा सञ्चालन गर्दै आएका छन्। स्थानीय बासिन्दाका अनुसार नदीमा सञ्चालन हुने केही डुंगा अवैध तस्करीमा संलग्न व्यक्ति र समूहले सञ्चालन गर्ने गरेको पाईएको छ। शनिवार मात्रै डुंगा दुर्घटना भएर ठूलो क्षति ब्यहोरेको लालबोझी गाविसको सीमानामा मात्रै मोहना नदीमा ८ वटा डुंगा अवैध सञ्चालन भैरहेका छन्। स्थानीयले दिएको जानकारी अनुसार मोहना नदीकै डाक्टरफारामघाट, मिलनपुर, कर्मदेव, सानो कौवाखेडा, भगतपुर, लालबोझीघाट, लौवस्ताघाट, मोहनाघाट र हलौनाघाटमा अवैध डुंगा सञ्चालन भैरहेका छन्। मोहना नदीको गुलरीयाघाटमा मात्रै गाविस कार्यालयको टेण्डर प्रकृया पूरा गरेर डुंगा सञ्चालन हुने गरेको बताईएको छ। गाविस सचिव प्रेमबहादुर खत्रीले गुलरीयाघाटमा मात्रै डुंगा सञ्चालनका लागि कार्यालयले ठेक्का दिने गरेको बताएका छन्। 'केही डुंगा सामुदायिक वनले सञ्चालन गरेको भन्ने सुनेका छुँ' उनले भने–'सबैका बारेमा मलाई जानकारी भएन।' लालबोझी बाहेक भारतीय सीमा क्षेत्रसँग जोडिएका कैलालीका फूलबारी, पवेरा, रतनपुर, हसुलीया, धनसिंहपुर र नारायणपुर गाविस जोडिएका छन्। ती सबै गाविसमा अवैध रुपमा डुंगा सञ्चालनमा रहेका छन्। केही डुंगा स्थानीय र तस्करले मिलेर द्वन्द्वका क्रममा लुटेर लगेका छन्। रतनपुर गाविस कार्यालयले ठेक्कामा दिने मोहना नदीको डुंगा स्थानीयले लुटेका छन्। गाविस कार्यालयले पटक पटक फिर्ता गर्न माग गरेपनि स्थानीयले वेवास्ता गरेको गाविस सचिव खडकबहादुर शाहले जानकारी दिएका छन्। त्यस्तै उता हसुलीया गाविस कार्यालयले ठेक्कामा दिने गरेको गोब्रेला खुनपुर र भित्रियाघाटको डुंगा समेत स्थानीयले कब्जामा लिएका छन्। कब्जामा लिएको डुंगा उनीहरु आफैले सञ्चालन गर्ने गरेको बताईएको छ। 'हाम्रो कार्यालय मातहत रहेका दुई डुंगा संकटकालमै कब्जा गरेका हुन्' गाविस सचिव भोजराज भट्टले भने–'अहिले हाम्रो मातहतमा कुनै डुंगा छैन।' जिल्लाको दक्षिण पूर्वी क्षेत्र धनसिंहपुर र नारायणपुर गाविसमा भने दक्षिणतर्फ मोहना र पूर्वतर्फ कर्णाली नदीमा डुंगा सञ्चालनमा छन्। धनसिंहपुर गाविसको मोहना नदीतर्फ पथ्थरघाट र खक्रौलाघाटमा डुंगा सञ्चालनमा छन्। दुवै घाटमा डुंगा सञ्चालनका लागि गाविस कार्यालयले ठेक्का दिने गरेको छ। नारायणपुर गाविसको कालाकुण्डामा गाविस कार्यालयबाटै ठेक्का दिएर डुंगा सञ्चालनमा छन्। धनसिंहपुर र नारायणपुर गाविसका केही स्थानमा तस्करीमा संलग्न व्यक्तिहरुले अवैध डुंगा सञ्चालन गर्ने गरेको स्रोतको भनाई छ। तर गाविस कार्यालयले भने यस बारेमा जानकारी नभएको बताएको छ। पवेरा गाविसका पाँच स्थानमा सञ्चालनमा रहेका सबै डुंगा भने वैधानिक रुपमा सञ्चालनमा छन्। गाविस सचिव बलराम चौधरीले करैनी सिजनघाट, मोहना नदी, गोबरैला, बड्की पलिया र छोट्की पलियामा सञ्चालन हुने सबै डुंगा वैधानिक रहेको बताए। 'पाँच वटै स्थानमा गाविसले नै डुंगा सञ्चालनका लागि ठेक्का दिने गरेको छ' सचिव चौधरीले भने–'यी बाहेक अन्य स्थानमा डुंगा सञ्चालन भएको जानकारी छैन।' भारतसँग सीमा नजोडिएका अन्य गाविसमा रहेका ठूला तथा साना नदीमा समेत अवैध रुपमा डुंगा सञ्चालन भैरहेका छन्। ती नदीहरु मध्ये कुनै ठाउँमा गाविसले ठेक्का दिने गरेको छ भने कतिपय स्थानमा अवैध रुपमा सञ्चालन भैरहेका छन्। कुनै बेला जिल्लाका १० गाविस र १ नगरपालिकाले डुंगा सञ्चालनका लागि ठेक्का दिने गरेको थियो। ती मध्ये कतिपय गाविस र टीकापुर नगरपालिका कार्यालयले अझै पनि डुंगा सञ्चालनका लागि ठेक्का दिने गरेको छ।
लामो विवादपछि बिहीबार संविधानसभाबाट पारित कार्यसञ्चालन नियमावलीमा एक वर्षभित्रै संविधान जारी गर्ने रोडम्याप छ, तर त्यही नियमावलीअनुसार बन्ने समितिहरूको आकार छरितो छैन। समितिको संख्या पाँचवटामात्र रहे पनि तिनमा झन्डै २ सय संख्यामा सदस्य रहँदा निर्णय प्रक्रिया छिटोछरितो हुने विश्वास गर्न विज्ञहरु नै तयार छैनन्। समितिहरु आफैंभित्र अलमलिँदा एक वर्षमै संविधान जारी गर्ने रोडम्याप कार्यान्वयन हुन नसक्ने उनीहरुको आँकलन रहेको खबर नागरिक दैनिकमा छापिएको छ। ‘अहिलेको कामगराइ र समितिको आकार हेर्दा एक वर्षमा संविधान जारी गर्न मुस्किल छ,' अघिल्लो संविधानसभामा संवैधानिक समितिका पूर्वसभापति नीलाम्बर आचार्य भन्छन्, ‘ठूला समितिले छिटो–छिटो निर्णय गर्नै सक्दैनन्, प्रक्रिया र विवादमा अल्झिरहन्छन्।' विगत अनुभवका आधारमा संविधानसभाका समिति छरिता बन्नुपर्नेमा ‘जम्बो' बन्न लागेकाले निर्धारित म्यादमा संविधान आउन कठिन हुने उनको विश्लेषण छ। छिटोछरितो काम अघि बढाउन भनेरै दलहरुले यसपालि अघिल्लो संविधानसभाका भन्दा करिब एक तिहाइ मात्र समिति राख्ने सहमति गरेका हुन्। ६०१ सभासद सबैलाई कुनै न कुनै समितिमा अटाउनुपर्ने बाध्यताले आकार नियन्त्रण गर्न भने दलहरु सफल भएनन्। नयाँ नियमावलीअनुसार संविधानसभामा पाँच समिति हुनेछन्। संवैधानिक–राजनीतिक संवाद तथा सहमति समिति, संविधान मस्यौदा समिति र संविधान अभिलेख अध्ययन तथा निर्क्याेल समिति ७३/७३ सदस्यीय रहनेछन्। यी तीन समितिका अतिरिक्त अन्य दुइटा नागरिक सम्बन्ध तथा संविधान सुझाव समिति र क्षमता अभिवृद्धि तथा स्रोतव्यवस्थापन समिति १ सय ९१ सदस्यीय हुनेछ। समितिको संख्या घटाउँदा आकार बढेको नियमावली मस्यौदामा संलग्न एक सदस्यको भनाइ छ। ‘संविधानसभामा धेरै समिति बनाउँदा विषयमा जटिलता आउने र थोरै समिति बनाउँदा ६ सय १ लाई समावेश गर्नैपर्ने बाध्यात्मक अवस्था हुँदोरहेछ,' उनले भने, ‘आकार ठूलो हुँदा निर्णय प्रक्रिया लम्बिने जान्दाजान्दै ठूलो समिति बनाउनुपरेको हो।'
सरकारका प्रवक्ता डा मीनेन्द्र रिजालले देशका सबै क्षेत्रमा सूचना पुर्‍याउने लक्ष्यसहित एफएम रेडियोको लाइसेन्स खुला गरिएको बताए। भरतपुरमा आज आयोजित पत्रकार सम्मेलनमा सूचना तथा सञ्चारमन्त्री डा रिजालले आवश्यकता हेरी विकट र दुर्गम स्थानमा एफएम खोल्न प्रोत्साहन गरिनेसमेत बताए । सरकारको कामकारबाही र आर्थिक पारदर्शीताका लागि रु पाँच हजारभन्दा बढी रकम खर्च भएका विषयका बारेमा स्पष्ट पार्ने काम भइरहेकोसमेत उनले जानकारी दिए ।
किलोमा ६ लाख रुपैयाँसम्म नाफा हुन थालेपछि भारततर्फ सुनको तस्करी हृवात्तै बढेको छ । व्यवसायीको भनाइलाई आधार मान्ने हो भने दैनिक सय किलो सुन अवैध रुपमा भारत तर्फ गइरहेको छ । भारतले सुन आयातमा कडाइ गरेपछि चीनबाट नेपालको बाटो हुदै भारतीय बजारमा सुन गइरहेको आजको कान्तिपुरमा खबर छ । अनुदार नीतिका कारण विवाहको मौसम मंसिर महिनामा सुनको अभाव भएपछि भारतमा दैनिक ५ सय किलो अवैध रुपमा भित्रिएको त्यहाँको सञ्चार माध्यमको अनुमान छ । कडाई गरेपछि भारतमा सुनको वैध आयात ५० प्रतिशत कटौती भएको छ । 'एक दशकभन्दा बढी अवधि पछि सुन तस्करीको सुनौलो युग दोहोरिएको छ,' एक जना व्यवसायीले भने, 'दिनमा कम्तिमा १ सय किलो सुन नेपालको बाटोबाट भारत तस्करी भइरहेको हुनुपर्छ ।' प्रति किलो सुन यहाँ ल्याउने लागत ४५ लाख रुपैयाँ पर्ने भएपनि भारत पुर्‍याउदा ५१ लाख रुपैयाँ हाताहात प्राप्त हुने ति व्यवसायीले बताए । 'तस्करी गर्दा किलोमा ३ लाख रुपैयाँ त स्थानीय बजारमै बिक्री गर्दा पनि नाफा हुने अवस्था छ,' उनले भने । व्यवसायीले भारतीय बजारमा पुर्‍याउन जोड गरिरहेकाले भारुको आपूर्ती पनि सहज भएको छ । भारतमा बिक्री भएको सुनको रकमको उल्लेख्य हिस्सा भारुमै नेपाल भित्रिरहेकाले बजारमा भारुको आपूर्ती पर्याप्त भएको हो । हङकङ, युएई, सिंगापुर र मलेसियामा सुन खरिद गरी तस्करले तिब्बतको ल्हासा हुँदै तातोपानी नाकामार्फत नेपाल भित्र्याउने गरेका छन । गत साता चीनबाट भित्र्याउन लागेको १७ किलो सुन तातोपानी भन्सारले बरामद गरेको थियो । 'मंसिरमा दैनिक ४५ किलो सुनको माग र वैधानिक रुपमा २० किलो सुनको आपूर्ती हुँदापनि स्थानीय बजारमा सुनको अभाव भएन,' नेपाल सुनचाँदी व्यवसायी महासंघका अध्यक्ष मणिरत्न शाक्यले भने, 'अब भन्नुस बाँकी सुन कसरी आयो होला ।' तर अवैधरुपमा भित्रिएका सुनको लागि तोलामा १ हजार ५ सय रुपैयाँ बढी तिर्नुपर्ने अवस्था रहेको उनले बताए । सुन आयातमा अनुदार नीतिको कारण नेपाल लामो समय सुन तस्करीको ट्रान्जिट बनेको थियो । पञ्चायतकालमै सुरु भएको नेपालको बाटो सुन तस्करी हुने क्रम २०५० को दशकको अन्तसम्म चलेको थियो । २०४२ सालमा सुर्खेतबाट निर्वाचित राष्ट्रिय पञ्चायत सदस्य चन्द्रबहादुर बुढा र २०४३ सालमा लमजुङबाट निर्वाचित नरबहादुर गुरुङ अवैध रुपमा सुन ल्याउँदा ल्याउँदै समातिएका थिए । प्रजातन्त्रकालमा विदेशबाट आउँदा भन्सार छुटमा तिन तोलासम्मका साथै भन्सार तिरेर एकैजनाले १० किलोसम्म सुन ल्याउने छुट दिँदापनि अपुग भई भन्सार छलेरसमेत आयात हुन्थ्यो । भारतीय बजारको कारण सबै सुन खपत हुन्थ्यो । २०५५ सालमा १ सय ३३ टन सुन वैधरुपमा भित्रिएको थियो । 'राजस्वपनि आउने र भारुको आपूर्तीपनि हुने भन्दै राज्यले नै सुन तस्करी हुने वातावरण बनाएको थियो,' राष्ट्र बैंकका पूर्व कामु गभर्नर कृष्णबहादुर मानन्धर भन्छन । तर भारतले उदार नीति अपनाएपछि सुन तस्करी बन्द भएको थियो । तैपनि यहाँभन्दा महँगो मूल्य भएका बेला सुन तस्करी भइहाल्थ्यो, मूल्य अन्तर नहुँदा बन्द हुन्थ्यो । 'तर अबचाहिँ भारतको यही नीति कायम रहे राज्यकै संरक्षणमा हुने सुन तस्करी संस्थागत हुन्छ,' ति व्यवसायीले भने । २०५१-२०५६ मा सरकार परिवर्तनका खेलमा सुन तस्करको चलखेल हुने गरेको पूर्व प्रहरी महानिरीक्षक अच्युतकृष्ण खरेल बताउँछन । अहिले भारतमा सुनमा भन्सार दर १० प्रतिशत कायम गरिएको छ । सुन बैंकले मात्र आयात गर्न पाउछन । सुन किन्दा पि्रमियम समेत तिर्नपर्छ । बढ्दो सुन आयातको कारण विदेशी मुद्राको सञ्चितीमा असर पर्न थालेपछि भारत सरकारले कडाई गरेको थियो । आयातमा कडाई गरेकै बेला मंसिरमा लगन परेकाले भारतमा सुनको माग बेपत्ता बढेको थियो । सुन तस्करी फस्टाएको बेला नेपाल प्रहरीको केन्द्रीय अनुसन्धान ब्युरो (सिआइबी) ले यसमा चासो देखाएको छैन । सिबीआबी निर्देशक प्रकाश अर्याल सिआइबीको प्राथमिक जिम्मेवारीमा सुन तस्करी नपर्ने जिकिर गर्छन ।
गाईभैँसीको नश्ल सुधारका लागि सरकारले लागु गरेको कृत्रिम गर्भाधान कैलाली र कञ्चनपुरका किसानहरुमा निकै लोकप्रिय बनेको छ। आफ्ना गाईभैँसीलाई कृत्रिम गर्भाधान गराउने पशुपालकहरुको संख्या वर्षेनी बढ्दै गैरहेको छ। चालु आर्थिक वर्षको हालसम्म कैलाली र कञ्चनपुरमा ८ हजार ८ सय ३ गाईभैँसीमा कृत्रिम गर्भाधान गरिएको छ। कञ्चनपुरमा विगत दुई दशकदेखि गाईभैँसीमा कृत्रिम गर्भाधान सेवा सञ्चालनमा छ। दुई दशकको अवधिमा कञ्चनपुरमा १७ हजार गाईभैँसीमा कृत्रिम गर्भाधान गरिएको जिल्ला पशु सेवा कार्यालय कञ्चनपुरले जानकारी दिएको छ। पशुपालक किसानहरुको माग कृत्रिम गर्भाधान तर्फ बढ्दै गएपछि जिल्ला पशु सेवा कार्यालय कञ्चनपुरले अभियानकै रुपमा ८ वटा गाविसमा कृत्रिम गर्भाधान विशेष कार्यक्रम समेत लागु गरेको छ। कृत्रिम गर्भाधान विशेष कार्यक्रम लागु गरिएका गाविसहरुमा प्रजनन रोगदेखि पोषण सुधार कार्यक्रम समेत लागु गरिएको जिल्ला पशु सेवा कार्यालय कञ्चनपुरका प्रमुख डाक्टर मनदसिंह धामीले जानकारी दिएका छन्। उनले किसानहरुले साँढे र राँगो पालिरहनु नपर्ने भएकाले पनि पशुपालकहरुले कृत्रिम गर्भाधानलाई रोज्ने गरेको बताएका छन्। 'साँढे र राँगो पाल्न नपरेपछि पशुपालकलाई सजिलो भएको छ' उनले भने–'बढि भन्दा बढि पशुपालकहरुलाई कसरी कृत्रिम गर्भाधान कार्यक्रममा समेट्न सकिन्छ भन्ने तर्फ हामी केन्द्रित भएका छौं।' कैलालीमा चालु आर्थिक वर्षको हालसम्म २ हजार ८ सय ३ गाईभैँसीमा कृत्रिम गर्भधान गरिएको छ। जस मध्ये १ हजार ८ सय ९ गाई र ९ सय ९४ भैसी रहेका छन्। पशु सेवा कार्यालय धनगढीबाट मात्रै ६ सय १७ गाई र १ सय २३ भैसीमा कृत्रिम गर्भधान गरिएको जिल्ला पशु सेवा कार्यालय कैलालीले जनाएको छ। कैलालीकै टीकापुरमा समेत कृत्रिम गर्भाधान गराउने पशुपालकको संख्या दिनानुदिन बढेको पाईएको छ। गत वर्ष १ सय ६० गाईभैँसीमा कृत्रिम गर्भाधान सेवा दिएको टीकापुरस्थित पशु सेवा केन्द्रले चालु आर्थिक वर्षको हालसम्म २ सय ५२ गाईभैँसीमा कृत्रिम गर्भाधान गरेको छ। विगतको तुलनामा कृत्रिम गर्भधान गराउने किसानको संख्यामा वृद्धि हुदै गएको टीकापुरस्थित पशु सेवा केन्द्रका हरिराम चौधरीले जानकारी दिएका छन्। कृत्रिम गर्भाधानबाट जन्मिएका बाच्छा बाच्छीबाट राम्रा उत्पादन हुने गरेको छ। कृत्रिम गर्भाधान गर्दा गाईभैँसीको दुधमा समेत वृद्धि हुने गरेको पशुपालकहरुको भनाई छ। 'एकातिर नश्ल सुधार पनि हुने र अर्कोतिर दुध उत्पादनमा समेत वृद्धि हुने भएकाले पशुपालकको आकर्षण बढेको हो' जिल्ला पशुसेवा कार्यालय कैलालीका पशु स्वास्थ्य प्रा‌विधिक पुष्पराज भारतीले भने–'अझै कृत्रिम गर्भाधान प्रति पशुपालकहरुको सहभागीता बढ्दै गएको पाईएको छ।' कैलालीमा किसानहरुलाई कृत्रिम गर्भधान सेवा प्रदान गर्नका लागि सरकारी र नीजि गरि १४ वटा सेवा केन्द्रहरु स्थापना भएका छन्। ती सेवा केन्द्रहरुले जिल्लाभरका पशुपालकहरुलाई कृत्रिम गर्भाधान सेवा प्रदान गरिरहेका छन्। कैलालीको श्रीपुर गाविसमा विगत दुई वर्ष देखि नीजिस्तरबाट सञ्चालनमा रहेको सेवा केन्द्रले पनि राम्रै सेवा प्रदान गरेको छ। सेवा केन्द्रमा मासिक ७० देखि ७५ वटा गाईभैँसीमा कृत्रिम गर्भधान हुने गरेको शंकर खड्काले जानकारी दिएका छन्। सेवा केन्द्रले गाविस कार्यालयले तोकेको रकम अनुसार नै गाईभैँसीमा कृत्रिम गर्भाधान गरेको रकम लिने गरेको छ। उसले गाईमा कृत्रिम गर्भाधान गरेबाफत १ सय ५० र भैसीमा कृत्रिम गर्भाधान गरेबाफत २ सय ५० रुपैयाँ लिने गरेको छ। सेवा केन्द्रले नौवटै वडासम्म सेवा विस्तार गर्दै आएको छ। सरकारले समेत कृत्रिम गर्भाधानलाई पशुपालकसम्म पुर्‍याउन विभिन्न अभियान चाल्दै आएको छ।
फोटोसहितको मतदाता नामावली दर्ता गर्नेको अन्तिम समय नजिकिँदै जाँदा हिमाली जिल्ला मनाङ र मुस्ताङका निर्वाचन कार्यालयमा नाम दर्ता गर्नेको उत्साहजनक सहभागिता बढेको छ । एक निर्वाचन क्षेत्र रहेको मनाङमा दोस्रो संविधानसभाको निर्वाचनलाई मध्यनजर गरी स्थानीय बासिन्दा तथा बाहिरी जिल्लाबाट यहाँ आई विभिन्न व्यापार, व्यवसाय गर्ने मतदाताहरु उत्साहजनक रुपमा आफ्नो नाम मतदाता नामावलीमा समावेश गर्न आइरहेका बताइएको छ । निर्वाचन आयोगले फोटोसहितको मतदाता नामावली दर्ता गर्ने अन्तिम मिति असार मसान्तसम्म तोकेपछि अहिले मनाङ जिल्ला निर्वाचन कार्यालयमा दैनिक १० देखि १२ जनाभन्दा बढीले आफ्नो नाम दर्ता गर्ने गरेको कार्यालयका प्रमुख गोविन्दप्रसाद पाण्डेले बताए । जिल्लामा अहिलेसम्म चार हजार २३६ र बाहिरी जिल्लाका २५५ जना मतदाताले फोटोसहितको मतदाता नामावलीमा आफ्नो नाम समावेश गरेको बताइएको छ । विसं २०६८ सालको जनगणनाअनुसार मनाङमा छ हजार ५३८ जनसङ्ख्या रहेको छ । तेह्र गाविस रहेको मनाङमा १८ वटा मतदान केन्द्र कायम गरिएको छ । जिल्लाको धारापानी गाविसमा सबैभन्दा बढी ५८५ र सबैभन्दा कम फू गाविसमा १०५ मतदाता रहेको कार्यालय प्रमुख पाण्डेले बताए । यस्तै एक निर्वाचन क्षेत्र रहेको मुस्ताङमा पनि दैनिक २० देखि २२ जनाले कार्यालयमा आई आफ्नो नाम दर्ता गर्ने गरेको जिल्ला निर्वाचन कार्यालयका शाखा अधिकृत ज्ञानबहादुर बानियाँले बताए । अहिले निर्वाचन कार्यालय र जिल्ला प्रशासन कार्यालयमा नामावली दर्ताका लागि एक/एक टोली खटिएको छ । मुस्ताङमा अहिलेसम्म छ हजार ७०४ मतदाताले मतदाता नामावलीमा आफ्नो नाम दर्ता गराइसकेका छन् भने बाहिर जिल्लाबाट यहाँ आई व्यापार, व्यवसाय गर्ने करिब १०० जनाले मतदाता नामावलीमा नाम दर्ता गरेका छन् । कुल १३ हजार ४५२ जनसङ्ख्या रहेको मुस्ताङमा १६ गाउँ विकास समिति छन् । मतदानका लागि जिल्लामा ३२ वटा मतदान केन्द्र कायम गरिएको छ । जिल्लाको जोमसोम गाविसमा सबैभन्दा बढी ५९२ र झोङ गाविसमा सबैभन्दा कम १९३ मतदाता रहेको बताइएको छ । रासस

जोरपाटीकी सजना सिम्खडा ‘छोरी जन्मँदा’ खुबै रोइन् । उनको हालत देखेर डाक्टर–नर्स मात्र होइन कर्मचारीसमेत तीनछक्क परे । सजनाको भक्कानो फुट्नुको कारण थियो– दोस्रो पटक पनि छोरी नै जन्मनु । आफू पनि ‘छोरी नै भएको’ भुसुक्क बिर्संदै उनले केहीबेर नवजात शिशुको अनुहारसम्म हेरिनन् । – दुई पटक ‘अल्ट्रासाउन्ड’ गराएकी सजना ‘गर्भमा छोरा देखिएकाले’ ढुक्क थिइन् । तर, परिणाम अर्कै भइदियो । उनले वैद्यको सल्लाहअनुसार औषधि पनि सेवन गरिन् । प्रमाणपत्र तहसम्म पढेकी उनका श्रीमान् निजी संस्थामा कार्र्यरत छन् । – दुई छोरीकी आमा रमिता (परिवर्तित नाम) हिजोआज निकै दुःखी छिन् । तेस्रो सन्तानका रूपमा गर्भको सन्तान ‘छोरी नै भएको’ चाल पाएकी उनी ‘सस्तोमा गर्र्भपतन गराउने’ संस्थाको खोजीमा समेत थिइन् । छोरीकै कारण अहिले उनमा मनोसामाजिक समस्या देखिन थालेको छ । ‘स्तनपान त के छोरीको अनुहार हेर्नेसम्म इच्छा छैन,’ रमिता भन्छिन्, ‘तेस्रो सन्तान छोरी भएको थाहा पाउँदा झनै पीडा थपिएको छ ।’ चेतना अभिवृद्धि केन्द्र (क्याप) अध्यक्ष हीरा दाहालका अनुसार छोराकै लागि पटक–पटक गर्भपतन गराउने क्रम बढ्दै गएको छ । आजको राजधानीमा खबर छ । एकदेखि पाँच पटकसम्म छोरी देखिए पनि ‘गर्भपतन गराउने’ पाइएको उनको दाबी छ । ‘गर्भ पहिचान’ गैरकानुनी भए पनि काठमाडौंलगायतका सहरी क्षेत्रमा ‘लिंग पहिचान गर्ने’ क्लिनिक बढ्दो छ । यी क्लिनिकले दुई–तीन महिनादेखि सात महिनासम्मका बालिका गर्भपतन गराउँदै आएका छन् । सुरुका दिन कम रकममा गराउने भए पनि तीनै संस्थाले ६/७ महिनासम्मकालाई बढी रकम लिएर गर्भपतन गराउँदै आएको पाइएको छ । ‘हाम्रो निरन्तर अध्ययन र अनुसन्धानले दुईओटी छोरी मात्र जन्माउने महिलाले आफूलाई कमजोर ठान्ने गरेको पाइयो,’ क्याप अध्यक्ष दाहालले भनिन्, ‘दुईओटी छोरी नै भएर पनि तेस्रो पटक गर्भवती भएकालाई परामर्श दि“दै आएका छौं । उनीहरूमध्ये अधिकांश छोरा भए जन्माउने र छोरी भए गर्भपतन गराउने योजनामा देखिएका थिए ।’ उनका अनुसार ग्रामीणका तुलनामा सहरी क्षेत्रमा भ्रुणहत्या बढी छ । धार्मिक र कानुनी रूपमा भ्रुणहत्या अपराध भए पनि यो क्रम बढ्दो छ । शिक्षित परिवारमा समेत ‘अंश र वंशका आधारमा छोरा र छोरीप्रति समान व्यवहार नगरिने’ पाइन्छ । ‘यसकारण शिक्षित परिवार र सहरी क्षेत्रमा लिंग पहिचान गरी गर्भपतन गराउने क्रम बढ्दो छ,’ दाहाल भन्छिन् । मुलुकी ऐन–२०२० ले महिलाको चाहनाअनुसार सामान्य अवस्थामा १२ सातासम्मको गर्भपतन गर्न कानुनी मान्यता दिएको छ । बलात्कारबाट गर्भवती हुँदा भने स्वास्थ्य संस्थाले १८ महिनासम्म गर्भपतन गराउन सक्छन् । यो लामो समय गर्भ पहिचान गर्नेलाई ३ देखि ६ महिनासम्म कैद सजाय ऐनले तोकेको छ । सो ऐनले १२ सातापछि गर्भपतन गराउनेलाई ६ महिनादेखि २ वर्षसम्म कैद सजाय तोकेको छ । गर्भमै लिंग पहिचान गरी गर्भपतनसँगै नवजात शिशुमध्ये बालिकाको संख्या घट्दो छ । २०६८ सालको जनगणनाअनुसार महिलाको जनसंख्या ५१ प्रतिशतभन्दा बढी भए पनि १० वर्षमुनिका बालिकाको संख्या बालकको भन्दा २.३ प्रतिशत कम छ । २०६८ सालको जनगणनाअनुसार सहरी क्षेत्रमा १ देखि १० वर्ष उमेर समूहका बालिकाको संख्या बालकभन्दा ५‍.७ प्रतिशत कम छ । ग्रामीण क्षेत्रमा भने बालिकाको संख्या बालकको तुलनामा १.७९ कम देखिएको छ । तथ्यांकका आधारमा एक दशकमा जन्मने शिशुमध्ये बालिकाको संख्या घट्दो छ । एक दशकअघि ११ सय ५० शिशुमा बालिका ९ सय ६ र एक दशकयता एक हजारमा ७ सय पाइएको छ । एक दशकको अवधिमा एक हजार शिशुमा ७ सय ४२ बालिका छन् ।
थाइल्याण्डमा जारी एसिसी वुमेन्स प्रिमियर क्रिकेटमा नेपालले आफ्नो तेस्रो खेलमा भुटानलाई ५ विकेटले पराजित गरेको छ । भुटानले दिएको १ सय ४ रनको लक्ष्य नेपालले २६.२ ओभरमा मात्र ५ विकेटको क्षतिमा भेट्टायो । नेपाललाई प्रतियोगितामा दोस्रो जित दिलाउने क्रममा रुविना क्षेत्रीले अविजित ३१ तथा ममता थापाले २० रन जोडिन् । ममता चौधरीले अविजित १३ रन जोडिन् भने सीता मगरले ८, रेखा रावलले २ तथा नीरा राजोपाध्यायले १ रन जोडिन्। यसअघि टस हारि पहिले ब्याटिङ गरेको भुटानले निर्धारित ४० ओभरको खेलमा ७ विकेट गुमाउँदै १०३ रन बनाएको थियो। भुटानका लागि एसेम वाङ्मोले २३, सोनाम छोदेनले २१, डेचेन वाङ्मोले १३ रनको योगदान दिएका थिए। नेपालका लागि सोनु खड्का र रुविना क्षेत्रीले २-२ तथा सीता मगर र रेखा रावलले १-१ विकेट लिए। यसअघिको पहिलो खेलमा नेपालले इरानलाई २२१ रनले हराएको थियो भने हिजो आयोजक थाइल्याण्डसँग ८ विकेटको पराजय बेहोरेको थियो। प्रतियोगितामा सहभागी ६ टोलीमध्ये शीर्ष दुई टोली फाइनलमा प्रवेश गर्नेछन् । प्रतियोगितामा तीन स्थान हात पार्ने टोली आसन्न इन्चोन एसियाडमा छनोट हुनेछन् । नेपालले फाइनलको आशा जीवितै राख्न भुटान, चीन तथा हङकङलाई हराउनुपर्छ । अंक–तालिकामा थाइल्यान्ड लगातार दुई जितसँगै चार अंकका साथ शीर्ष स्थानमा छ । चीनको पनि समान अंक छ । रनरेटमा चीन दोस्रो स्थानमा रहेको हो । नेपाल दुई अंकका साथ तेस्रो स्थानमा छ ।
पार्टीमा सानो कोटरीभित्र सीमित नेताको आरोप झेल्दै आएका कांग्रेस सभापति सुशील कोइरालाले प्रधानमन्त्रीका रुपमा सयदिने मधुमास कटाएका छन्। एमालेलगायत दलसँगको उनको ‘साझेदारी मधुमास' त्यति सहज देखिएन, सय दिन उनले तनावै तनावमा बिताए। आजको नागरिकमा खबर छ। संविधानसभा निर्वाचनलगत्तै दुई ठूला दल कांग्रेस र एमालेले शान्ति र संविधानका लागि भन्दै कम्तीमा संविधान निर्माणसम्म सहकार्य गर्ने ऐलान गरेका थिए। दुई दलका नेताबीचको व्यवहारमा भने सुरुदेखि नै चिसोपन रह्यो। कोइराला गठबन्धन सरकार दुई तिहाइ सदस्यको समर्थनमा बने पनि सरकार सुरुदेखि नै निकै सुस्त, अलमलग्रस्त र दैनिकी बुझाउनेजस्तो देखिएको एमालेले राजनीतिक दस्तावेजमार्फत निष्कर्ष निकालिसकेको छ। मन्त्रालय बाँडफाँटदेखि नै सुरु भएको मतभेद सर्वोच्च अदालतमा न्यायाधीश नियुक्तिसम्म झन् चर्कंदै आएको छ। गृह मन्त्रालय कसले लिने भन्ने दुई दलबीचको विवादका कारण प्रधानमन्त्री कोइरालाले मन्त्रिपरिषद पूर्णता दिन लामो समय पर्खनुपर्‍यो। एमालेले कांग्रेसबाट ‘विश्वासघात' को अनुभव यहीँबाट गर्न थाल्यो। अहिले त दुई दलबीच सम्बन्ध सत्ता साझेदार नभई सत्तापक्ष र विपक्षीजस्तो देखिन्छ। गठबन्धनको न्यूनतम मान्यतासमेत यी दलले ख्याल गरेका छैनन्। संविधानसभा निर्वाचनमा दुवै दलबीच २० सिटको अन्तर छ। सरकार गठन हुनुभन्दा अघि र त्यसपछि पनि एमालेका नेताले ठूलो दल कांग्रेसले व्यवहार दुई तिहाइ जितेको जस्तो गरेको भनेर अभिव्यक्ति दिने गरेका छन्। प्रतिस्पर्धी दलको भावना र निर्वाचन परिणाममा झिनो अन्तरका कारण उत्पन्न मनोविज्ञान मात्रैले नभएर सरकार सञ्चालनका लागि न्यूनतम समझदारी अभाव गठबन्धनमा प्रमुख समस्या देखिन्छ। एमालेले मन्त्रिपरिषदमा लो–प्रोफाइलका व्यक्ति पठाएको भन्दै कांग्रेसबाट असन्तुष्टि व्यक्त हुँदै आएको छ। २०४६ सालपछि प्रमुख प्रतिस्पर्धी दलका रुपमा रहेका कांग्रेस र एमाले आगामी दिनमा एकअर्काको प्रतिस्पर्धी ठान्छन्। एमालेले आगामी महाधिवेशनमा प्रस्तुत गर्न पार्टी अध्यक्ष झलनाथ खनालले तयार पारेको मस्यौदा राजनीतिक प्रतिवेदनमा कांग्रेससँगको सम्बन्धबारे ‘नेपाली राजनीतिमा लामो समय सहकार्य र प्रतिस्पर्धाको सम्बन्ध रहने' उल्लेख छ। प्रतिवेदनमा दीर्घकालमा भने प्रतिस्पर्धा प्रमुख हुँदै जाने जनाइएको छ। ‘संविधान निर्माण र संक्रमणकालको टुंगो नलागुन्जेल सहकार्य प्रमुख र प्रतिस्पर्धाको पक्ष गौण हुनेछ। त्यसपछि भने प्रवृत्ति र मुद्दाका आधारमा प्रतिस्पर्धा र सहकार्यको बाटो निर्धारण हुनेछ,' प्रतिवेदनमा भनिएको छ। न्यूनतम साझा कार्यक्रम ल्याइए पनि दुई दलबीच सरकार सञ्चालनबारे न्यूनतम सहमतिसमेत देखिन्न। राजनीतिक विश्लेषक झलक सुवेदी प्रमुख प्रतिस्पर्धामा रहेका दुई ठूला दलबीच सहकार्यमा गठबन्धन सरकार सञ्चालन गर्ने बिरलै घटनामध्ये यो सरकार बनेको र त्यसैको ‘मनोवैज्ञानिक' असर देखिएको बताउँछन्।

राष्टिय योजना आयोगको सदस्यहरुमा सत्तारुढ दल नेपाली कांग्रेस र नेकपा एमालेविच भागबण्डामा आधारमा सरकारले नयुक्ति गरेको छ। मन्त्रिपरिषदको शुक्रबार बसेको बैठकले आयोगका सदस्यहरुमा कांग्रेसको तर्फबाट भारतेन्द्र मिश्र, स्वर्णीम वाग्ले, यज्ञबहादुर कार्की र एमालेका तर्फबाट गोविन्द नेपाल, चन्द्रमणी अधिकारी, विमला राई र प्रेम दंगाललाई नियुक्त गर्ने निर्णय गरेको छ। यसअघि सरकारले कांग्रेसको कोटाबाट गोविन्द पोख्रेललाई उपाध्यक्षमा नियुक्त गरेको थियो। आजको मन्त्रिपरिषदको बैठकले कुमार लोहनीको अध्यक्षतामा आवास व्यवस्थापन आयोगको गठन गर्ने निर्णय गरेको छ। उक्त आयोगले बढ्दो शहरीकरणमा भइरहेको अव्यवस्थित आवास निर्माणको बारेमो अध्ययन गरी सरकारलाई राय सुझाव दिने छ। त्यसैगरी मन्त्रिपरिषदको बैठकले नेपाल औषधी लिमिटेडको पुनः सञ्चालन गर्ने निर्णयका साथ भैरहवालाई विशेष आर्थिक क्षेत्र घोषणा गर्ने प्रस्ताव सम्बन्धी कार्यविधीमा आवश्यक छलफल गर्न मन्त्रिपरिषदको संबन्धित समितिमा पठाएको छ।
कान्ति वाल अस्पतालमा उपचारका लागि ल्याईएका बालकको पेटबाट चिकित्सकहहरुले सात महिनाको बच्चाको भ्रुण निकालेका छन्। शल्यक्रिया गर्दा ट्युमरका रुपमा विकसित हुँदै गएको सो भ्रुणको तौल करिव ३ सय ग्राम रहेको थियो। भ्रुण निकालेपछि बालकको अवस्था सामान्य हुँदै गएको खबर आजका पत्रपत्रिकामा छापिएको छ। कान्तिपुर दैनिकका अनुसार,- 'डा.चौधरी एक पटक तुरन्त तल सिटि स्क्यान कोठामा आउनुस, अनौठो केश देखियो ।', गत साता कान्ति वाल अस्पतालका रेडियोलजिष्ट डा.प्रसान्त खतिवडा र डा.भवानी यादवले बाल शल्यक्रिया विभागका कन्सलटेन्ट शल्यचिकित्सक डा.आर.पी चौधरीलाई फोन गरे । डा. चौधरी त्यहा पुग्दा रेडियोलजिष्टहरुले सिटि स्क्यानको सहयोगले १० महिनाको वालकको पेट भित्र दुईवटा हात,खुट्टा तिध्रा, जिउ र टाउको भएको पुर्ण वालकको संरचना रहेको देखाए । 'यो त फिटस इन फिटो (भ्रुणको भित्र भ्रुण) रहेछ, भनेर हामी जिल्ल पर्यो, यो असाध्य दुर्लभ स्थिति हो', डा.चौधरीले भने-'ती बच्चाको पेटमा भएको आधा किलोग्रामको गाठो (टयुमर)को विचमा करिव तिन सय ग्रामको एउटा शिशु रहेको हामीले परिक्षण वाट हेर्यो ।' यो समस्या करिव पाच लाख जीवित जन्ममा एउटा हुने गरिएको अनुमानित तथ्याङ्क छ । बच्चाको पेट भित्र रहेको वच्चा परिजिवी जस्तै उसको शरिरवाट पोषक तत्व लिएर आकारमा बढी रहेको हुन्छ । यो समस्या सामान्यतया गर्भावस्थामा आमाको अल्ट्रासाउन्ड गर्दा थाहा पाइन्छ । तर सर्लाही घर भएकी ती वालकको आमाले घर मै सन्तान जन्माएकी थिइन । अस्पतालमा वालकको गत मंगलवार शल्यक्रिया गरेर पेट भित्र परिजिवी भएर वाचेको अर्को भ्रुणलाइ झिकिएको छ । शुक्रवार देखी वालकलाइ खाना समेत खुवाउन थालिएको छ । उक्त शल्यक्रियामा डा.चौधरीको सहयोगीमा डा.पुष्कर पोखरेल थिए भने एनेस्थेसिया डा.शान्ता सापकोटाले गरेका थिए । ती बालकको पेट वाहिरै वाटै दुई महिनाको उमेर देखी नै गाठो(टयुमर) देखिन्थ्यो र यो विस्तारै बढदै गएको थियो । 'दुई महिना अघि देखी ति वालकले खाना खाए पछि वान्ता गर्ने समस्या देखिए पछि स्थानीय मलंगवा, सितामढी आदिमा देखाए पछि यहा ल्याइएको हो', कान्तिका निर्देशक डा.आर.पी.बिच्छाले भने-'मुलुकमा मेरो अनुभवमा यो पहिलो यस प्रकारको सफल शल्यक्रिया हो ।' नानी को पेटमा भएको सानो नानी सानो र ठुलो आन्द्रा संग जोडिएको थियो । उक्त शल्यक्रिया गरेका डा.चौधरी भन्छन-'अढाइ घन्टा लगाएर सावधानी पुर्वक शल्यक्रिया गर्नु पर्यो, यस्तोमा आन्द्रा काटिने डर हुन्छ ।' आमाको गर्ममा जुम्ल्याहा वच्चा रहदा कुनै कारणले गर्दा एउटा बढन थाल्छ भने अर्को पहिले कै अवस्थामा रहन्छ । बृद्घि ई रहने बच्चाको पेटमा पहिले कै आकारको भ्रुण पस्छ । यसैले ती बच्चा जन्म हुदा समेत आफनो पेटमा अर्को वच्चा बोकी रहेको हुन्छ । सामान्य रुपमा बच्चाको नाल आमासंग जोडिएको हुन्छ । अनि मात्र गर्भमा शिशुको विकास हुन्छ । तर यस्तो स्थितिमा भ्रुणको नाल स्वस्थ वच्चाको रगतको बाक्लो नली(एओर्टा) सँग जोडिएको हुदा अर्को वच्चाको विकास हुँदैन । डा.चौधरीका अनुसार समय मै बच्चाको पेट भित्र रहेको परिजिवी शिशुलाइ नझिक्दा भविष्यमा क्यान्सर लगायतका अन्य समस्या देखिएर ज्यान जाने खतरा हुन्छ ।
नेकपा (एमाले) का वरिष्ठ नेता माधवकुमार नेपालले नयाँ राष्ट्रपति चयनका लागि निर्वाचन हुनुपर्ने बताएका छन् । पार्टी प्यालेसहरूको छाता सङ्गठन एभेन्टस् एन्ड भेन्यु एसोसिएसन नेपालको तेस्रो वार्षिकोत्सवको उद्घाटन गर्दै उनले जनताको नयाँ जनादेशअनुसार राष्ट्रपतिको निर्वाचन गर्नुपर्नेमा जोड दिएका हुन् । नेता नेपालले भने, ‘संविधानसभा निर्वाचनपछि राष्ट्रपतिको निर्वाचन हुनुपर्ने संवैधानिक व्यवस्थाअनुसार राष्ट्रपतिको निर्वाचन हुनुपर्छ ।’ उनले राष्ट्रपतिको निर्वाचनको पक्षमा आपूmहरू भएपनि दलहरूबीच सहमति गरेर नै यस विषयलाई टुङ्गो लगाउने तयारी गरिरहेकोे बताए । नेता नेपालले राजनीतिक निकासका लागि प्याकेजमा नै सहमति गर्नु आवश्यक भएको र मुलुकमा देखा परेको अन्योल र आशङ्कालाई न्यूनीकरण गरी निकास दिन काँग्रेस, एमाले र एमाओवादीलगायतका दल बसेर समाधान खोज्नुपर्नेमा जोड दिए । नेपाली काँग्रेसका महामन्त्री प्रकाशमान सिंहले संविधानसभाको पहिलो बैठक राष्ट्रपति वा प्रधानमन्त्री कसले बोलाउने भन्ने विषयलाई दलहरूबीच सहमति गरेर जानुपर्नेमा अदालत पु¥याउनु दुर्भाग्यपूर्ण भएको बताए । निर्वाचनपछि पनि मुलुकमा अन्यौलता देखापरेकाले जनतामा आशङ्का उत्पन्न भएको भन्दै उनले जतिसक्दो छिटो संविधानसभाको बैठक बोलाएर संविधान लेखनको काम समयमै पूरा गर्नुपर्ने विचार व्यक्त गरे । उद्योग वाणिज्य महासङ्घका उपाध्यक्ष प्रदीपजङ्ग पाण्डेले निजी क्षेत्रबाट गरिएका योगदानलाई राज्यले कदर गरेर यस क्षेत्रमा भएका समस्या समाधान गर्नमा लाग्नुपर्नेमा जोड दिए ।
संसदबाट प्रधानमन्त्री निर्वाचित हुने बैठकको कार्यसूची संसद सचिवालयले भर्खरै सार्वजनिक गरेको छ। कार्यसूची अनुसार बैठक सुरु भएपछि प्रधानमन्त्रीका उम्मेदवार कांग्रेस सभापति सुशील कोइराला र समर्थक एमाले संसदीय दलका नेता केपी शर्मा ओलीले मन्तव्य राख्ने कार्यक्रम छ। लगत्तै संसदको अध्यक्षता गरिरहेका सूर्यबहादुर थापाले कोइरालालाई प्रधानमन्त्रीमा निर्वाचित गरियोस् भन्ने प्रस्ताव संसद्मा पेश गर्ने कार्यसूची छ। आज हुने निर्वाचनमा कोइराला मात्रै उम्मेदवार छन्। संसदको दोस्रो ठूलो दल एमालेले कोइरालालाई समर्थन गर्ने भएपछि कोइराला प्रधानमन्त्री बन्ने पक्का भएको हो। कांग्रेस र एमालेले हिजै आफ्ना सभासद्लाई कोइरालाको पक्षमा मतदान गर्न ह्वीप जारी गरिसकेको छ। प्रधानमन्त्रीमा कोइराला दुई तिहाइभन्दा बढी मतका साथ निर्वाचित हुने पक्कापक्की भइसकेको छ।
एमालेका दुई बरिष्ठ नेता माधव नेपाल र केपी ओली नवौं महाधिवेशनबाट नेतृत्व हत्याउने दौडमा छन्। यी दुई नेताका दिनहुँ गुट भेला भइरहदा अध्यक्ष झलनाथ खानाल भने आफ्नै गीति एल्बम निकाल्ने ध्याउन्नमा छन्। एल्बम बिमोचनसँगै अर्को साता आफ्नै गीतहरुको एकल साँझसमेत प्रस्तुत गर्ने उनको तयारी छ। आजको कान्तिपुरमा खबर छ। अध्यक्ष जिम्मेवारी अनुसार महाधिवशेनको दस्तावेज लेखनदेखि अन्य प्राविधिक काममा समेत खटे पनि त खनाललाई महाधिवेशनको खासै ज्वरो चढेको छैन। उनले भने,' म नेतृत्वको दौडमा छैन।' खनाल अहिलेसम्म कसैका गुटगत भेलामा सहभागी छैनन्। कसैको पक्षमा खुलेका पनि छैनन् । नेपाल र ओली समूह वैचारिक मात्र नभई व्यक्तिगत आरोप प्रत्यारोपमै उत्रिसक्दा पनि खनालले भने चुपचाप जस्तै छन्। माधव र केपी एक अर्कामा व्यक्तिगत कुरा गरेर भिड्न थालिसक्नुभयो, यो तरिक ठीक होइन,' खनालले भने, 'बहस हुनु राम्रो हो तर यो तिक्त हुनु हुदैन, यो शैलीले पार्टीलाई अप्ठेरोमा पर्छ ।' खनाल दुबै पक्षका नेतालाई सचेत गराउदै अध्यक्षको अभिभावकीय भूमीकमा देखिएका छन् ।' पार्टीलाई वैचारिक एकरुपता दिनुपर्छ,' खनालले भने, त्यसो भए नेतृत्व जसले गरे पनि हुन्छ, प्रमुख नेता जो भएपनि पार्टी एक्लैले चलाउने होइन ।' यतीहुँदाहुँदै पनि एमाले कार्यकर्ताको उत्सुकता छ नेपाल र ओलीको रस्साकस्सीमा खनालले कसको पक्ष लेलान? दुबै पक्षबाट खनाल अन्त्यमा आफ्नै समूहमा आउने आस गरिरहेका छन् । 'भावी नेतृत्व कहाँ जादैछ भन्ने उहाँ जत्तिको नेतालाई राम्ररी थाहा छ त्यसैले भोलि आउने अवसरहरुलाई समेत ख्याल गर्दै आफ्नो भूमिका निर्वाह गर्नुहुन्छ भन्ने हामीलाई विश्वास छ' ओली पक्षका केन्द्रीय सदस्य राजेन्द्र गौतमले भने। यस्तै नेपाल पक्षको पनि छ। 'उहाँले विचारलाई स्थापित गर्ने यो ऐतिहासिक अवसर हो भन्दै आउनु भएको छ' नेपाललाई अध्यक्ष बनाउने अभियानका प्रमुख नेता घनश्याम भुसालले भने,'सहमतिबाटै बढ्ने अवस्था रहेन भने झलनाथ खनालले आफ्नै विचारको नेतृत्व रोज्नुहुन्छ ।' पार्टीभित्रको सैद्धान्तिक-वैचारिक बहसमा खनालको निकटता नेपाल समूहसँग बढी छ।
सुदूरपश्चिमका कैलाली र कञ्चनपुर हात्तीपाइले (फाईलेरिया) रोगको उच्च जोखिममा रहेका छन्। जिल्ला जनस्वास्थ्य कार्यालय कैलाली र कञ्चनपुरले सार्वजनिक गरेको तथ्याङ्क अनुसार यी दुई जिल्ला हात्तिपाइले रोगको जोखिममा रहेका छन्। आम औषधी सेवन (एमडिए) २०१३ को तथ्याङ्क अनुसार कैलालीमा तीन हजार सात सय १७ र कञ्चनपुरमा १ हजार ५ सय ५ जना हात्तीपाइलेका बिरामी फेला परेका थिए। हात्तीपाइले रोग धागो जस्तो उच्चेरिया बाँन्क्रोफटी नामक परजिवीबाट सर्ने भएकाले यहाँ बढी जोखिम रहेको स्वास्थ्यकर्मीले बताएका छन्। कैलालीमा एक सय मानिस मध्ये औसत सात जनामा हात्तीपाइले रोग देखिएको छ। तर स्वास्थ्य संस्थाका अनुसार १० हजार मानिसमा एक जना हात्तीपाइले रोगी भेटिए भने त्यसलाई समस्या मान्ने गरिन्छ। जिल्ला जनस्वास्थ्य कार्यालयका प्रशासकिय प्रमुख जयबहादुर कार्कीले कैलालीमा बिरामी र लामखुट्टे पनि रहेकाले हात्तीपाईले रोगको जोखिम रहेको बताए। 'यसले एक व्यक्तिबाट अर्को व्यक्तिमा रोग सर्ने सम्भावना बढी हुन्छ' कार्कीले भने–'अभियानका क्रममा औषधी सेवन नगरेका व्यक्तिमा पनि परजिवी छ।' एमडिएको सर्वेक्षण अनुसार हात्तीपाइलेको सबैभन्दा बढी रोगी कैलालीमा भेटिएका छन्। जसमा अधिकांश बिरामी हाईड्रोशिल भएको अवस्थामा छन् र केहीको खुट्टा सुन्निएर हात्तीपाइले भएको छ। उच्चेरिया बाँन्क्रोफ्टी परजिवी क्युलेक्स जातको पोथी लामखुट्टे मार्फत एक व्यक्तिबाट अर्को व्यक्तिमा सर्ने गर्दछ। हात्तीपाइले रोगीलाई टोकेर लामखुट्टेले आफ्नो पेटमा परजिवी लिने गर्दछ। लामखुट्टेको पेटमा रहेको लार्भावस्थाको परजिवीले तीन पटकसम्म आफ्नो स्वरुप परिवर्तन गर्दै जुकाको आकार लिन्छ। परजिवी जुका अवस्थामा पुगेको बेला मच्छरले अरु मानिसलाई तोकेपछि हात्तीपाइले सर्ने गरेको स्वास्थ्यकर्मीले बताएका छन्। 'यो रोग लागेपनि १०/१५ बर्षसम्म लक्षण देखिदैंन', जिल्ला जनस्वास्थ्य कार्यालयका सुपरभाइजर नारायण चौधरीले भने–'तर, मानिसको रगतमा रहेको जुका वयस्क हुँदै भित्रै प्रजनन् गरेर एक दिनमा कम्तीमा ५० हजारसम्म बच्चा जन्माउँछ। यीनै बच्चाहरुले असर गरेपछि पुरुषमा हाईड्रोशिल, महिलामा स्तन समस्या हुने र अन्तिम अवस्थामा खुट्टा सुन्निएर हात्तीपाइले हुने गर्दछ।' हात्तीपाइले प्राणघातक रोग नभएपनि यसले अन्तिम रुप लिएपछि मानिस अपाङ्ग हुने गरेको स्वास्थ्यकर्मी बताउँछन्। हात्तीपाइले रोग लागेपछि मानिस स्वस्थ्य देखिएपनि परजिवीले भित्रभित्रै अंगहरुलाई क्षती पुर्‍याएर मृगौला खराब हुने गर्दछ। जसको कारण पिसाब सम्बन्धी समस्या हुने गरेको स्वास्थ्यकर्मीहरु बताउँछन्। यो रोग लागेपछि शरिर कम्पन हुने, ज्वरो आउने, लिम्फ नलीहरु सुन्निने, रातो भइ दुख्ने, हातखुट्टामा निलोकालो धर्साहरु देखिने, पुरुषको अण्डकोष सुन्निने, खुट्टा सुन्निएर हात्तीपाइले हुने, पिसाब सेतो वा रातो आउने जस्ता बाह्य लक्षण देखा पर्दछ। हात्तीपाइलेबाट बच्नका लागि हात्तीपाइलेको औषधी डीइसी (डाइ ईथाइल कार्बामाजिन' र अल्वेडाजोल चक्की खान अनिवार्य रहेको प्रशासकिय प्रमुख कार्कीले बताए। उनले औषधी खाएरमात्रै यो रोगबाट बच्न सकिने जनाए। नेपाल सरकारको हात्तीपाइले रोग निवारण अभियान अन्तर्गत कैलालीमा गत बर्ष पहिलो चरणको हात्ती पाइलेको औषधी खुवाइएको थियो। पहिलो चरणमा ६४ प्रतिशतले औषधी खाएको जनस्वास्थ्य कार्यालयको दाबी छ। यस बर्ष यहि माघ २५ गते दोस्रो चरणको औषधी खुवाइने जनाइएको छ। छुटेकालाई घरदैलो गरी २६ र २७ गतेपनि खुवाइने बताइएको छ। यस पटक कुल जनसंख्याको औषधी खान योग्य रहेका सात लाख २५ हजार २७ जनालाई औषधी खुवाउने लक्ष्य रहेको जिल्ला जनस्वास्थ्य कार्यालयका मिलन महर्जनले जानकारी दिएका छन्। उनले हरेक स्वास्थ्य संस्थामा औषधी पठाइ सकेको र खटिने जनशक्ति समेत तयार भइसकेको बताए। एक बर्षमा एक पटक नियमित छ बर्षसम्म औषधी खाएमा हात्तीपाइले रोग नलाग्ने गरेको स्वास्थ्यकर्मीले बताएका छन्। तर, गर्भवती, दुई बर्षमुनीका बालबालिका, सातदिनसम्मका सुत्केरी आमाले औषधी खान हुदैंन। त्यस्तै, सिकिस्त बिरामी, क्यान्सर, मुटु, कलेजो, मृगौला, फोक्सो, मृगी जस्ता दीर्घ रोगीहरुले यो औषधी खान नहुने स्वास्थ्यकर्मीले जनाएका छन्।
वीरेन्द्र बहुमुखी क्याम्पसका प्राध्यापकहरुले नौ महिनादेखिको वृद्धि तलब निकासा नभएको भन्दै आजदेखि पठनपाठन ठप्प पारेका छन्। त्रिभुवन विश्वविद्यालय प्राध्यापक सङ्घको आह्वानमा पठनपाठन ठप्प भएपछि करिब तीन हजार विद्यार्थी पढ्नबाट वञ्चित भएका छन्। प्राध्यापक सङ्घ वीरेन्द्र क्याम्पसका एकाइ सभापति दयाराम पौडेलले करारका शिक्षकलाई स्थायी गर्न विज्ञापन गरिनुपर्ने, प्राध्यापकको बढुवा गरिनुपर्ने, प्राज्ञिक भत्ता बढाइनुपर्ने जस्ता १७ सूत्रीय माग राखेर तीन दिनसम्म कक्षा बहिष्कार गरिने बताए । वीरेन्द्र क्याम्पसमा ५७ जना करारसहित १६५ जना प्राध्यापक कार्यरत छन्। प्राध्यापक सङ्घले ६८ सालदेखि निरन्तर आन्दोलन गरेपनि आफूहरुले पर्याप्त सेवा सुविधा पाउन नसकेको प्राध्यापकले गुनासो गरेका छन्। वीरेन्द्र बहुमुखी क्याम्पसका प्रमुख केशवभक्त सापकोटाले आन्दोलित प्राध्यापकको समस्या सम्बोधनका लागि पहल भइरहेको बताए ।रासस
मधेसी जनाधिकार फोरम लोकतान्त्रिकका अध्यक्ष विजयकुमार गच्छदारले संसदको पहिलो बैठकमा बोल्दै आइतबार मधेस, आदिवासी र जनजातिको समस्या समाधान गर्न नेताहरुलाई चेतावनी दिए। उनले अघिल्लो संविधानसभाको दृष्टान्त पेश गर्दै भने, 'माघ १ गते संविधान जलाउने काम भयो, माघ २ गते ठूलो आन्दोलन भयो।' तिनै आन्दोलनले पहिचानसहितको संघीयतालाई स्थापित गरेको उल्लेख गर्दै उनले यहाँसम्म आइपुग्दा संघीयताको मुद्दा, मधेस, थारु, आदिवासी, जनजातिको मुद्दा प्रमुख बन्न पुगेको बताए। उनले संघीयता सहितको संविधानले मात्र अधिकार स्थापित गर्ने उल्लेख गर्दै पहिचान सहितको संविधान र संघीयता सहितको संविधानले मात्र 'सबै नेपालीले बराबर अधिकार पाउने संविधान' हुने उल्लेख गरे।
संघीय समाजवादी पार्टीका अध्यक्ष अशोक राईको गृहजिल्ला खोटाङ्का दुवै क्षेत्रमा उनको पार्टी चौथो स्थानमा पनि छैन। अहिलेसम्मको मत परिणाम अनुसार खोटाङ १ र २ दुवै क्षेत्रमा एमाले अग्रपंत्तिमा छ। खोटाङ्का दुवै क्षेत्रमा दोस्रोमा कांग्रेस र तेस्रोमा माओवादी छन्। एमाले उपाध्यक्ष त्यागेर राईको अगुवाईमा खुलेको पार्टीले पूर्व पहाडका अरु जिल्लामा पनि छिटफुट मात्र तेस्रो स्थानमा छ। राईसँगे एमालेका पूर्वका धेरै नेताहरु गएकाले निर्वाचनमा सूर्य छापलाई ठूलै धक्का लाग्ने अनुमान गरिएको थियो ।
अभिभावकको ढाड सेक्ने गरी शुल्कवृद्धि गरेको भन्दै नेकपा माओवादीको विद्यार्थी संगठन अखिल क्रान्तिकारी आन्दोलनमा छ। उसले उपत्यकाका १ सय ५० भन्दा बढी निजी विद्यालयको लेखा शाखामा गत वैशाख २७ गतेदेखि तालाबन्दी गरेको छ। लेखा शाखामा ताला लगाउँदा विद्यालयको पठनपाठनमा अवरोध पुगेको विद्यालय सञ्चालकहरुले बताएका छन्। लिटिल एन्जल्सका संचालक उमेश श्रेष्ठले खबरै नगरी अखिल क्रान्तिकारीले एक्कासी बन्द गरेको भन्दै आपत्ति जनाएका छन्। ‘विद्यालयमा तालाबन्दी गर्नु राम्रो होइन,’ उनले भने, ’लेखा शाखामा तालाबन्दी गरेपनि पठनपाठनमा समस्या आइरहेको छ।’ शिक्षकहरुलाई तलब खुवाउन समस्या परेको, विद्यार्थीहरुबाट शुल्क लिन नसकिएको, विद्यार्थीहरुको हाजिर लिन नसकेको, कार्यालयसँग सम्बन्धित अन्य काम गर्न नपाएको भन्दै उनले दुखेसो पोखे। लेखा शाखामा तालाबन्दी गरेर अखिल क्रान्तिकारीले शिक्षक, अभिभावक र विद्यालय व्यवस्थापनसमितिबीच द्वन्द्व सिर्जना गर्न खोजेको उनले आरोप लगाए। प्याब्सनका अध्यक्ष लक्ष्यबहादुर केसीले निजी विद्यालयको लेखा शाखामा तालाबन्दी गरेर अखिल क्रान्तिकारीले कानुन हातमा लिएको बताए । उनले वार्ताका माध्यमबाट समस्या समाधान गर्नुपर्नेमा जोड दिए। आफूहरुले औपचारिक रुपमा शुल्कवृद्धि नगरेको दावी गर्दै उनले केही विद्यालयहरुले नयाँ शैक्षिकसत्र सुरु भएयता बढी शुल्क लिएको दावी गरे। अभिभावक संघका अध्यक्ष सुप्रभात भण्डारीले अखिल क्रान्तिकारीले राखेका माग जायज भएपनि उनीहरुले गलत प्रक्रिया अवलम्बन गरेको बताए। ‘चर्को मूल्यवृद्धि असुल्ने निजी विद्यालयलाई दवाव दिन आवश्यक थियो,’ उनले भने ‘तर उनीहरुले लेखा शाखामा तालाबन्दी गरेर, गलत प्रक्रिया अपनाए।’ उनीहरुले दिएको दबाबको शैली आफूहरुलाई मन नपरेको भन्दै उनले वार्ताबाट नै समस्या समाधान गर्नुपर्नेमा जोड दिए। केही निजी विद्यालयले शुल्कवृृद्धि गरेको प्रमाण आफूहरुसँग भएको उनले दाबी गरे। बन्दकर्ता नेकपा माओवादी निकट अखिल क्रान्तिकारीका अध्यक्ष शरद रसाइलीले चर्को शुल्कवृद्धि गर्ने विद्यालयहरुको लेखा शाखामा मात्र तालाबन्दी गरेको दाबी गरे। उनले लेखा शाखामा मात्र तालाबन्दी गरेको बताउँदै पठनपाठनमा अबरोध गर्ने मनसाय नभएको बताए। हचुवाको भरमा शुल्कबृद्धि गर्ने विद्यालयहरुलाई नछाड्ने उनले चेतावनी दिए। आफूहरुले कानुन हातमा नलिएको दावी गर्दै उनले सरकारले गर्नुपर्ने काम सरकारले नगरेपछि बाध्य भएर आन्दोलनमा उत्रिएको बताए। शुल्कवृद्धि नरोके कडा सर्घषका कार्यक्रम घोषणा गर्ने उनले चेतावनी दिए। ‘शुल्कवृद्धि गर्ने विद्यालयहरुको हामीसँग लिष्ट छ, कसले कति उठायो हामीसँग प्रमाण छ एक हजारबाट एकै चोटी ११ हजार बनाउने विद्यालय पनि हामीले चिनेका छौं,’ रसाइलीले भने। उनका अनुसार चर्को शुल्कवृद्धि लिने विद्यालयमा राजर्षि गुरुकुल, युलेन्स, चेल्सी, रातो बंगला, भिएस निकेतन, ग्यालेक्सी, नोबेल, लिटिल एन्जल्सलगायतका छन्। अखिल क्रान्तिकारीले विद्यालयको लेखा शाखामा ताला लगाएपछि समस्या समाधानका लागि शिक्षा मन्त्रालयले विभागका निर्देशक टेकनारायण पाण्डेको अध्यक्षतामा ७ सदस्यीय समिति गठन गरे पनि उसले कुनै ठोस काम गर्न सकेको छैन। अखिल क्रान्तिकारीका अध्यक्ष रसाइलीले सरकारले समिति गठन गरेर झारो टार्ने काम गरेको बताए।
मोबाइलमा तार अघि नै जोडिसकेँ। बुढो ल्यापटप पनि चार्जरको टुसो चुसेर टोलाउँदै छ। इमर्जेन्सी टर्चलाइटका दाँतहरूले मल्टिप्लगका बाँकी प्वालहरू थुनिसक्यो। मेरा आँखाहरू तिम्रा स्विच आडैको धिपधिपे बल्बमा अडिइ राखेका छन्। तिमी आउने बेला हुँदै गर्दा, तामाका तारभरि मनका तारहरू बिच्छाएर म बसिरहेको छु। प्यारी बिजुली चाँडै आऊ, म तिमीलाई कुरिरहेको छु। तिम्रो स्वागतमा दशौं लाख मान्छेहरू बसेका छन्। तिमीलाई औंधी माया गर्ने हजारौं मान्छेहरू छन्। ति हजारौं मान्छेहरू बिचको एउटो मान्छे म। तिमीलाई अरुले भन्दा एकै एम्पिएर भए पनि बढी माया गर्छु। सायद तिमीलाई हेक्का नहुँदो हो। यो मनभित्र कति धेरै चाहनाहरू छन मायाका। दिनमा तिमीसँगै बसेर टिभी हेर्न मन थियो। कम्प्युटरका फाइलहरूमा पौडी खेल्न हुन्थ्यो। साँझसँगै बसेर हिटर ताप्न मन थियो। मर्करीलाइटमा झुम्मीने पुतली जस्तै। तिम्रो उज्यालोमा म पनि फुरुङ्ग पर्दै कोठाका चार कुना चाहार्थे। प्रवेशीका परीक्षाका विद्यार्थी बनेर, किताबका अक्षरहरूमा तिमीसँगै लुकामारी खेल्थेँ। तिम्रो एक मुस्कानमा मेरो संसार छर्लङ्गै उज्यालो हुन्थ्यो। मनको रहर। घाम पनि तिमीसँगै हेर्न पाए, जून पनि सँगै देख्न पाए, कति जाती हुन्थ्यो होला? तर तिमीले बाटो बिराउँदा। मनले नचाहँदा नचाहँदै पनि। मैनबत्तीहरूसँग खुसुखुसु डेटिङ सुरु गर्नु परेको छ। उनीहरूसँग टाढा बस्न। तिमीसँगको सम्बन्ध गाढा बनाउन। तिम्रो उपस्थितिको निक्कै महत्व छ। प्यारी बिजुली, हामीले माथिल्लो तामाकोशी, त्रिशुली थ्रि 'ए', बुढीगण्डकी अनि पश्चिम सेतीमा बसेर खाएको कसम। हामी बीचको स्वच्छन्द प्रेम। के सफल होला? हाम्रो प्रेमले असफलताको सिढीँ चढ्दै गर्दा। ऐले व्यापारीहरूलाई भाउ बढाउने ठूलो बहाना मिलेको छ। कामदारहरूलाई काम ढिलो सक्ने उपाए मिलेको छ। डिजेलको कुँडो खाएर जेनेरेटरहरूबाट निस्केको धूँवा आकासिँदै गर्दा दैनिक उपभोग्य सामानका बजार मूल्यहरू पनि आकाशिँदै छन्। अँध्यारो माहोलका बीच कालो धनको खेती गर्ने। चोरहरू पनि बढेका छन्। चिसो मौंसमका, छोटा दिनहरू। घाम ढल्ने बित्तिकै ओच्छ्यानमा ढल्न पुग्नेहरूले जनसंख्या पनि बढाएका छन् भन्ने बजार हल्ला छ। यसरी बजार भाउ, जनसंख्या अनि लोडसेडिङ बढ्दो छ। घटेको छ त केबल धारामा पानी आउने समय। खानेपानी अफिसको कार्यभार। मोबाइलको नेटवर्क। भन्न सजिलो भएको छ उनीहरूलाई, 'बिजुली आइनन् त्यसैले म पनि आइन।' तिमी पनि उस्तै छौ। यसरी आउँछौं कि 'हाइ' भन्न नपाइ 'बाइ' भन्नु पर्छ। सुतेपछि आउँछौं र उठ्नै नपाइ जान्छौं। यसरी तिमीले छुस्स छुस्स मिसकल मात्र दिएको भने मलाई कत्ति चित्त बुझेको छैन। तिमीसँग ब्यालेन्स छैन भने मिटरको युनिट हेरेर प्रति युनिट चलेकै रेटमा रिचार्ज गर्दिन सक्थेँ। भर्खरै बैषले पक्रेका युगल जोडीका झै। फूल चार्ज भएपछि फोनमा झुण्डिएर लामो बात मार्न मिल्थ्यो। प्यारी बिजुली, साँच्चै तिमी कहिले आउँछौं? सधैं सँगै बस्ने गरि। कहिल्यै नफर्कने गरि। हेर, फागुनको यो महिना। तिम्रो अनुपस्थिति मान्छेहरूलाई कुरा काट्ने बाहाना। 'आज देखि १२ घण्टा लोडसेडिङ बढ्यो रे,' उनीहरू खुइयाँ गर्दै तिम्रो उछितो काढ्छन्। 'लोडसेडिङ' तिम्रो नामसँग जोडिएको कलंकको कुरा। मलाई यो फिटिक्कै मन पर्दैन। रत्नपार्कमा बसेर बदम चपाउँदै गर्दा। सरकारको नाम लिएर मुख छाड्नेहरू। विदेश जाने चक्करमा त्रिभुवन विमानस्थलमा लाम लाग्नेहरू। सबैले एउटै कुरा भन्छन्, 'तिमी छैनौं। देश अँध्यारो छ। विदेश रोजाइ हैन, बाध्यता हो।' मेरी बिजुली, के तिम्रो बढ्दो आवश्यकता नै देश छोड्नेहरूको बाध्यता भएको हो? धेरैले नबुझेको सत्य। तिम्रा पनि त आफ्नै बाध्यताहरू होलान्। झोलामा खोला राख्नेहरूले तिमीलाई फाइलमा बाँधेर राखेका छन्। ठूल–ठूला आयोजनाका ठेकेदारहरू तिम्रो नाम बेचेर मोटाइराखेका छन्। चल्तीका केही स्थानीय दलालहरू तिमी आउने बाटो छेकेर आयोजनाहरूसँग दूध माग्दै डोको थापिरहेका छन्। मलाई थाहा छ, मात्र एक चोटी। माथिल्लो तामाकोशी जस्ता आयोजनाका टरबाइनहरू घुम्न सुरु भयो भने। डब्बल सर्किट प्रशारण टावरका टुप्पा टुप्पामा उफ्रिँदै, अल्मुनियम तारहरूमा तरंगीत हुँदै आउँथ्यौं होला तिमी मलाई अंगाल्न। अनि बल्ल मेरा नशानशामा प्रेमको करेन्ट बग्थ्यो। म पनि तिमीसँगै ठूलाठूला कारखानाहरूको भ्रमणमा निस्कन्थे। सिपले भरिएका हातहरू तिमीसँगै इलम बनेर निस्कन्थे। त्यती बेला 'लोडसेडिङ' नामको तिम्रो निधारको कलंक, मेट्नुको मज्जै बेग्लै हुने थियो। हुनत टेलिभिजनमा झुम्मिनेहरू। कम्प्युटरमा झुण्डिनेहरू। तिमी नभएको मौंका पारेर। मैनको उज्यालोमा। भान्छा कोठामा परिवार सबैसँगै बसेर। दुःखसुःख बाँड्न पाउँदा खुसी पनि भएका होलान। झरीको मौसमका बीच। अँगेना छेउ, आगो ताप्दै केही गाउँलेहरू खेतीपातीका कुरा गर्दै होलान। साँझ सिरकमा गुम्सिराखेकाहरू। विद्युत अफिसबाटै स्विच निभाइ दिने भएपछि। बत्ती निभाउन उठ्न परेन भनेर खुसी पनि भइराखेका होलान। इन्भर्टर आयात गरेर लाखौंलाखको व्यापार गर्नेहरू। सडकमा चार्जीङ लाइट बेच्नेहरू। मैन उद्योग चलाउनेहरू। केहीको जागिर पनि थपियो होला। टिभी, फ्रिज थन्केकाले। बिल कम आयो भनेर मुसुक्क हाँस्ने मान्छेहरू पनि होलान। तर ती निक्कै थोरै छन्। तिम्रो आगमनको खुसीले, यी झिनामसिना बीचारहरूलाई सर्लक्कै पखालेर ठूला उद्यमी बीचारहरू ल्याउनेछ, बिजुली। धेरैका नहुनेका घरमा तिमी नभएका बेला। हुनेखानेहरूले पैसाको डोरीले बाँधेर तिमीलाई तानेको पनि मैले देखेको छु। ठूला जेनेरेटरका तारहरूबाट। लाखौं पर्ने इन्भर्टरहरूबाट। तिमी निस्कँदै गर्दा। धनमा मात्र माया पलायो भन्दै केहीले तिम्रो प्रेममा शंका पनि गरे होलान। अरुले जेसुकै भनेपनि मलाई तिम्रो प्रेममा कुनै शंका छैन। साना–जलविद्युत बनेर धेरै कुनाका गाउँहरूसँग तिमीले मिठो सम्बन्ध गाँसिरहेकी छौं भन्ने मलाई थाहा छ। सुपथ बिजुली बनेर चौबीसै घण्टा ती मेहनतीका घरघरमा तिमी बास बसेकी छौं। त्यसैले, मेरा कपाल फूलेर, फलेर झरे झरोस्। मेरो निधारको क्षेत्रफल बढेर टुप्पीइसम्म छुन किन नपुगोस्। दाह्री झुलेर भुइँ बढार्दै हिड्ला। मेरो उमेर मसिना रेशाहरू बनेर मेरा अनुहारमा देखिन थाल्ला। गिजामात्रैको मुस्कानै किन नहोस्। खिस्स हाँसेरै भए पनि म तिमीलाई कुर्नेछु। हामी बीचको दूरी घटाउन। म धेरै प्रयास गर्नेछु। प्यारी बिजुली, चाँडै सधैं मसँगै बस्ने गरि आउनु। म तिम्रो बाटो हेरि रहनेछु।
म्याग्दी सदरमुकामको छिमेकी गाविस पर्वतको माझफाटमा मंगलबार भएको जीप दुर्घटनामा ८ जनाको मृत्यु भएको छ भने ९ जना घाईते भएका छन्। पर्वतको लेखफाटदेखि मिलनचोक जाँदै गरेको ग १ ज ५१२० नम्बरको जिप माझफाँट १ धौलापारामा भिरबाट २०० मिटर खसेको हो। दुर्घटनाका मृतक जिपका चालक धाईरीङ ५ मिलनचोकका २२ वर्षीय पृथ्वी पुन, शालीजा ६ पर्वतकी ७ वर्षीया आयुष्मा पुन, लेकफाँट ९ पर्वतका ६५ वर्षीय शंखबिर फगामी, शालिजा ८ माइत भई गोरखाकी २५ वर्षीया ज्ञानमाया पाइजा, तनहुँ दुलेखौडा २ एक्लेखेतका ५४ वर्षीय पूर्णवहादुर खोरजा र उनकी श्रीमती ४० वर्षीया मनमाया खोरजा तथा सोही स्थानकी २५ बर्षीया रीना क्षेत्रिको पहिचान भएको अस्थाई प्रहरी चौकी मिलनचोकका प्रहरी सहायक निरिक्षक पूर्ण परियारले बताए । घाईते ९ जनालाई जिल्ला अस्पताल बेनीमा प्राथमिक उपचारपछि पोखरा रिफर गरिएको छ । शालीजा ८ का ३ वर्षीय डेकप्रसाद थापा र उनकी आमा २५ वर्षीया ज्ञानमाया थापा, शालीजा ९ का २५ वर्षीय सहचालक गमबहादुर पुन, लेखनाथ १२ कास्कीका ४५ वर्षीय खिममाया पुन, उनका छोरा १६ वर्षीय अशोक पुन र १० वर्षीय राजेश पुनलाई पोखरा पठाइएको छ। शालीजा ९ का २० वर्षीय होमबहादुर पुन, शालीजा ७ का ३५ वर्षीया टिकाकुमारी पुन र शालीजा ६ का ३५ वर्षीय भिम पुनलाई मणीपाल शिक्षण अस्पताल पोखरा पठाइएको जिल्ला अस्पताल बेनीले जनाएको छ। भिरालो र साँघुरो सडकबाट करिब २ सय मिटर तल जिप खसेको थियो। सडकदेखि पारी रहेको धाईरीङका बासिन्दाले दुर्घटना भएको मिलनचोक प्रहरी चौकी र स्थानीयबासीलाई खबर गरेका थिए। स्थानीयबासी, नेपाल प्रहरी, सशस्त्र प्रहरीले घाईतेको उद्धार गरेका थिए। शवको पोष्टमार्टम पछि आफन्तको जिम्मा लगाईने प्रहरी सहायक निरिक्षक परियारले बताए ।
नेपाली कांग्रेसका यूवा भातृ संगठन नेपाल तरुण दलका अधिकांश केन्द्रीय सदस्यहरुले संगठनलाई कमजोर बनाएको भन्दै अध्यक्ष उदय शम्सेर राणालाई तत्काल नेतृत्व छाड्न अल्मिेटम दिएका छन। रिपोर्टर्स क्लब नेपालमा बुधवार पत्रकार सम्मेलन गरेर उनीहरुले आफै नेतृत्व नछाडे बर्खास्त गर्ने चेतावनी दिए। यसरी चेतावनी दिनेहरुमा रमेशप्रसाद खरेल, राम रोकाय, टेकराज पौडेल, जीवन डंगोल, दिनेश राई, विनोद पन्त, नवराज श्रेष्ठ, दामोदर लम्साल, सविता सिलवाल, उद्दव कोइराला, सुवोध प्रधान, गोविन्द रानाभाट, कमल पराजुली, लक्ष्मी खतिवडा, नृप सुनवार, सरिता केसी, नवल किसोर यादव, मुकेस गुप्ता, नारायण भट्टराई, गणेश भट्ट लगायतका छन। पत्रकार सम्मेलनमा रमेश प्रसाद खरेलले अध्यक्ष राणाले सभासद भए पछि संगठनको काममा ध्यान नदिदा संगठनको प्रभावकारिता कमजोर बनेको, आठ महिनासम्म केन्द्रीय समितिको बैठक नबोलाएको, केन्द्रीय समितिले विवाद समाधान गरेको भए पनि विवाद समाधान नभएको भनि दावी गर्दै हिडेको, कमिटिको निर्देशन पालना नगरेको, जिल्लाको विवाद समाधान नगरेको, पार्टीको निर्देशन पालना नगरेको लगायतका आरोप लगाए। उनले अध्यक्ष राणाले सभापति सुशील कोइराला, बरिष्ठ नेता शेरबहादुर देउवा, उपसभापति रामचन्द्र पौडेलले र पार्टीले पटक पटक महाधिवेशन गर्न निर्देशन दिँदा समेत वेवास्ता गरेको भन्दै तत्काल राजिनामा दिएर आगामि सात दिन भित्रमा आगामि जेठ मसान्तसम्ममा महाधिवेशनको घोषणा नगरे आन्दोलन गरेर बर्खास्त गर्ने चेतावनी दिए।
जाजरकोट रोकायगाउँ–६ बाट तीन दिन पैदल हिँडेर आएकी शर्मिला गिरीले शुक्रबार जिल्ला निर्वाचन कार्यालय पुगेर फोटोसहितको मतदाता नामावलीमा नाम दर्ता गराइन् । फोटो खिचेर मतदाता नामावलीमा नाम दर्ता गराएपछि उनी निकै खुसी भएकी छन् । उनको यसपालिको संविधानसभा चुनावमा भोट हाल्ने धोको पूरा हुने भएको छ । आजको राजधानीमा खबर छ । यसअघि जिल्लाबाहिर रहेकी उनी आङ्खनै कारणले मतदाता नामवलीमा नाम दर्ता गराउनबाट वञ्चित भएकी थिइन् । म्याद सकिएपछि मात्र थाहा पाएकी उनले पुनः एक हप्ताका लागि निर्वाचन आयोगले नाम दर्ता गर्ने समय थपेको जानकारी पाएपछि तीन दिन पैदल हिँडेरै भए पनि आएको बताइन् । योग्य उम्मेदवार छान्न आङ्खनो भोटको महŒव रहेको उनको भनाइ छ । उनीजस्तै रामीडाँडा–४ की नर्वदा बुढाले पनि तीन दिन पैदलै जिल्ला सदरमुकाम पुगेर मतदाता नामवलीमा नाम लेखाइन् । फोटोसहितको नामावली दर्ता गर्न जिल्लाबाट टोली गएका बेला उनी गोठालो गएकाले उनी छुट्न पुगिन् । तर, फेरि म्याद थपिएपछि भने उनको मनले मानेन अनि सदरमुकाम आएर नाम दर्ता गराइन् । उनी पनि आपू्क मतदाता भएकोमा खुसी छन् । गिरी र बुढा मात्र होइन, यसअघि छुटेकाहरूको फोटोसहितको मतदाता नामावली दर्ता गर्नेको भीड नै लागेको थियो ।

सवारी दुर्घटनामा परी ज्यान गुमाएकी लोकदोहोरी गायिका मञ्जु महतको शव परिवारले बुझ्न मानेका छैनन्। महतलाई ठक्करदिने माइक्रोबसले उचित क्षतिपूर्तिको व्यवस्था नगरेसम्म शव नबुझ्ने परिवारले अडान राखेका छन्। क्षतीपूर्ति नपाएसम्म शव नउठाउने भन्दै कलाकारहरु आन्दोलनमा उत्रिएका छन् । हिजो पनि कलाकारले ग्रान्डी हस्पिटलमा दोषीलाई कारबाही र क्षतीपूर्तिको माग गर्दै धर्ना दिएका थिए । आज बिहानै ८ बजे कलाकारहर ग्रान्डी हस्पिटल पुगि धर्ना दिएर र्‍याली गरिरहेका छन् । आफ्नो माग पूरा नभए कडा संघर्षका कार्यक्रम सार्वजनिक गर्ने लोकदोहोरी प्रतिष्ठानले जनाएको छ। मञ्जुको मृत्युपछि उनका दुई नाबालक छोराछोरीका भविष्यका लागि ठक्कर दिने माइक्रोसँग ३० लाख क्षतिपूर्तिको माग गरेका छन् । त्यसैगरी सरकारसँग मञ्जुको दुर्घटना भएको मार्गलाई मञ्जु महत मार्ग घोषणा गर्न माग गरेका छन्। यसैबीच घटनाको विषयमा कुरा गर्न जाँदा कलाकारलाई प्रहरीले दुर्व्यवहार गरेको कलाकारहरुले जनाएका छन् । कलाकारको नेतृत्व गर्दै वार्ताका लागि लोक दोहोरी प्रतिष्ठान नेपालका केन्द्रीय अध्यक्ष चन्द्र शर्मा, गायक हेमन्त शर्मा, गायक दुर्गा रायमाझी, गायिका कोमल वली, संगीत उद्योग संघका महासचिव वसन्त थापा, लोक दोहोरी प्रतिष्ठान उपत्यका समन्वय समितिका अध्यक्ष शीव हमाल, गीतकार राजेन्द्र सेढाइलगायत र पीडित परिवारका सदस्य महाराजगञ्जस्थित प्रहरी चौकी पुगेका थिए । कलाकार टोलीलाई धम्क्याउदै दुर्व्यवहार गरेको लोकदोहोरी प्रतिष्ठानले जनाएको छ। समस्या समाधान गर्न हिजो अबेरसम्म वार्ता गरिएपनि कुनै सहमति भएको नभएपछि आज थप आन्दोलनको कार्यक्रम गर्नु परेको कलाकारहरुले बताएका छन्। माइक्रोबस व्यवसायी समितिबाट गएको प्रतिनिधि मण्डलले पीडित परिवारका माग सम्बोधन गर्ने विषयमा आलटाल गरेपछि वार्ता बिनानिष्कर्ष सकिएको हो । यता कलाकारहरुले पनि मृतक महतको परिवारका पक्षमा माइक्रोबसले क्षतिपूर्ति दिनुपर्ने माग गर्दै आन्दोलन गर्ने भएका छन् । समितिले पीडितहरुको माग नसुने कडा आन्दोलन गर्ने कलाकारहरुले बताएका छन् । गीत रेकर्डिङका लागि जमलको मालश्री स्टुडियो जाँदै गर्दा महत सवारी दुर्घटनामा परेकी थिइन् । स्कुट चलाइरहेका उनलाई दुई बटा माइक्रोबसले बिचमा चेपेको थियो । लगतै उनलाई मनमोहन मेमोरियल अस्पताल लगेपनि उपचार हुन नसकेपछि शिक्षण अस्पताल लगिएको थियो । त्यहाँबाट ग्राण्डी रिफल भएको थियो।
गृहमन्त्री माधवप्रसाद घिमिरेले मुलुक अहिले पूर्ण निर्वाचनमय भएको बताएका छन्। संविधानसभा निर्वाचन सम्बन्धी मध्य पश्चिमाञ्चल स्तरीय सुरक्षागोष्ठीलाई सम्बोधन गर्दै गृहमन्त्री घिमिरेले निर्वाचनलाई स्वतन्त्र, निष्पक्ष र भयरहित वातावरण्ँमा सम्पन्न गराउनका लागि सरकार भरपर्दो सुरक्षा ब्यबस्था मिलाउने तयारीमा जुटेको बताए। सरकारले सबै सुरक्षा निकायहरुलाई परिचालन गरी देशभरका सबै मतदान स्थलसम्मको सुरक्षा ब्यबस्थालाई सुदृढ पारी मतदाताले भयरहित बाताबरण मतदान गर्न सक्ने वातावरण सिर्जना गर्ने बताए। निर्वाचन आयोगले मतदान पत्र छाप्ने तयारी गरी रहेको र राजनीतिक दलहरु उम्मेदवार मनोनयन पछि चुनाबी घोषणापत्र बनाउने तयारीमा जुटेकाले मुलुक भर निर्वाचनको माहोल बन्दै गएको बताए। निर्वाचनका बेला हुनसक्ने आपराधिक क्रियाकलापलाई कडाइसाथ नियन्त्रण गरिने बताउँदै गृहमन्त्री घिमिरेले उम्मेदवारहरुको सुरक्षालाई थप प्रभावकारी बनाइने बताए। क्षेत्रीय सुरक्षा सम्मेलनमा गृह र रक्षा सचिव, क्षेत्रीय प्रशासक, नेपाल प्रहरी, सशस्त्र प्रहरी, राष्ट्रिय अनुसन्धान विभागका प्रमुख, नेपाली सेनामा उच्च अधिकृतका साथै मध्य पश्चिम क्षेत्रका सुरक्षा प्रमुखहरु, प्रमुख जिल्ला अधिकारी, नेपाली सेना,नेपाल प्रहरी,शसस्त्र प्रहरी र राष्ट्रिय अनुसन्धान बिभागका जिल्ला प्रमुखहरु सहभागी छन्।
मोरङको सीमासँग जोडिएको भारतको विहार राज्यमा हुन लागेका लोकसभाको निर्वाचनलाई ध्यानमा राखी नेपाल–भारतको सीमा मङ्गलबार साँझदेखि पूर्ण रूपमा बन्द गरिएको छ। जिल्ला प्रहरी कार्यालय मोरङका अनुसार भारतको विहार राज्यमा बिहीबार हुन लागेको लोकसभा निर्वाचनलाई ध्यानमा राखी मङ्गलबार साँझ ७ बजेदेखि शुुक्रबार बिहानसम्मका लागि सीमा क्षेत्र बन्द गरिएको हो। सीमा बन्द गरिएपछि बिरामी बोकेको एम्बुलेन्स र मानिसबाहेक अन्य सम्पूर्ण सवारीसाधनलाई आवतजावतमा रोक लगाइएको छ। रासस
नेकपा (एमाले) निकट युवा सङ्घ नेपालद्वारा मंगलबार राजधानीमा आयोजित पत्रकार सम्मेलनमा युवा सङ्घ, नेपालका के न्द्रीय उपाध्यक्ष झपटबहादुर रावलले सङ्घमा भ्रष्टाचार, अनियमितता, अराजकता र अवैधानिक क्रियाकलाप मौलाउँदै गएको बताएका छन् । उनले सङ्गठनलाई संस्थागत ढङ्गले चलाआँै, विचारबिनाको नेतृत्वको कार्यशैली अन्त्य गर्दै विचारसहितको नेतृत्व निर्माण गराँै भन्ने माग सङ्गठनभित्र राख्दा अध्यक्ष महेश बस्नेतलगायतका पदाधिकारीले त्यसको सुनुवाइ नगरेको आरोप लगाए । राष्ट्रियता, जनजीविका, जनवाद र युवा सरोकारका मुद्दाहरूका बारेमा सङ्घर्ष गर्नुपर्ने बेलामा युवा सङ्घ आफैँले विधिको शासनलाई अवमूल्यन गरेको भन्दै युवाहरू आफैंँ नसुध्रिए विकसित समाजको निर्माण गर्न नसकिने उनको भनाइ थियो । यहि साउन ३१ र ३२ गते विराटनगरमा गरिने भनिएको केन्द्रीय कमिटीको प्रशिक्षण तथा बैठक र आगामी भदौ १ र २ गते धरानमा गर्ने भनिएको राष्ट्रिय महिला भेला एक व्यक्ति विशेषलाई स्थापित गर्ने उद्देश्यले आयोजना गर्न लागिएको भन्दै उक्त कार्यक्रममा सहभागी नहुन सबै केन्द्रीय सदस्यहरूलाई आग्रहसमेत गरिएको छ । सङ्गठनभित्र देखिएका राजनीतिक, वैचारिक साङ्गठनिक र नीतिगत समस्याहरूका बारेमा व्यापक छलफल गरी समस्याको समाधान गर्न यही साउन ३१ र ३२ गते नेकपा (एमाले) केन्द्रीय कार्यालयमा अनिवार्य उपस्थित हुन युवा सङ्घका सम्पूर्ण पदाधिकारीलाई उपाध्यक्ष रावलले आग्रह गरेका थिए । साथै आगामी भदौ १ गते दिउँसो १ बजे काठमाडौँको राष्ट्रिय सभागृहमा राष्ट्रिय कार्यकर्ता भेला र भदौ १४ र १५ गते सम्पूर्ण जिल्ला अध्यक्षहरूको भेला काठमाडाँैमा सञ्चालन गर्ने निर्णंय गरिएको उनले जानकारी दिएका थिए । सङ्गठनभित्र भएका सम्पूर्ण प्रकारका अनियमितताको छानबिन गरी चुस्त सङ्गठन निर्माण गर्न ऐक्यबद्धता जनाउने सो सङ्घका केन्द्रीयसचिवहरूमा नरेशकुमार शाही, मञ्जु यादव, सरोजदिलु विश्वकर्मा, हस्तबहादुर शाही, क्रान्ति बुर्लाकोटी र अशोक चन्दसमेत रहेका छन् । रासस
गोरखा फुजेलका कृष्णप्रसाद अधिकारीको हत्या आरोपमा संलग्न १३ लाई सर्वस्वसहित जन्मकैदको सजाय माग गर्दै चितवन अदालतमा अभियोग पत्र दायर गरिएको छ । हत्यामा संलग्न भएका भएको किटानी जाहेरीमा परेका ११ जना तथा जानुका पौडेल र रुद्र आचार्यविरुद्ध अभियोगपत्र दायर गरिएको हो। चितवन प्रहरीका एसपी प्रद्युम्न कार्कीका अनुसार प्रहरीले बुधबार सरकारी वकिललाई पक्राउ परेकाहरुको मिसिल बुझाएको थियो।
नेपाली कांग्रेसका नेता एवं पूर्व गृहमन्त्री गोविन्दराज जोशी अस्पताल भर्ना भएका छन्। 'ब्लड प्रेसर' कम भएर घरमा बेहोस भएपछि उनलाई सोमबार साँझ नर्भिक अस्पताल पुर्‍याएको जोशीको पारिवारिक स्रोतले बताएको छ। केही समय अगाडि दिल्ली गएर उपचार गराएका जोशीको रिपोर्ट पनि नआएको बताइएको छ। अस्पताल स्रोतका अनुसार उनको रोगको बारेमा यकिन भएको छैन।
अन्तरिम संविधानले धर्मनिरपेक्ष राष्ट्रकोकरुपमा परिभाषित गर्दै जबर्जस्ती धर्मै परिवर्तन गर्ने÷गराउने काममा रोक लगाएको छ। अन्तरिम संविधानको धारा २३ मा ‘कसैले कसैको धर्म परिवर्तन गराउन पाउने छैन’ भनृर स्पष्ट लेखिएको छ। तर पनि २०६३ साल यता नेपालमा पश्चिमा मुलुकका क्रिस्चियन धर्म प्रचारक संगठनहरुले खुला रुपमा धर्मान्तरण अभियान चलाएर प्रशासनलाई चुनौती दिइरहेका छन्। राजधानी दैनिकमा लेखिए अनुसार, अअमेरिकाको ओक्लाहामा राज्यमा छापिने ‘टल्सरवल्र्ड’को २२ मार्च २०१४को अंकमा प्रकाहिशत बिल सेरम्यानको समाचार आलेखमा नेपालमा कसरी क्रिस्चियन धर्मालम्बीको संख्या बढिरहेको छ भन्ने कुरा खुलाइएको छ। ‘१४ वर्ष अघि (सन् २०००)मा पादरी डेविढ नक्सलाई नेपालको पहाडी भू/भागमा पैदल यात्र गरी इसाई धर्म प्रचार गर्न सजिलो थिएन। चलचित्र देखाउन एउटा गह्रौ प्रोजेक्टर,बिजुलीका लागि जेनरेटर र एकथान जिसससम्बन्धी फिल्मसमेतका सरसामान बोकेर हप्तौँसम्म हिंड्नुपथ्र्यो।’ नक्स, अमेरिकाको ओक्लाहामा राज्यमा पर्ने ग्रोभ नामक सानो धार्मिक नगरमा रहेको ग्रोभ क्रिस्चियन सेन्टरमा कार्यरत हुन्। समाचारमा पछिल्लो समयमा नेपालमा थुप्रै क्रिश्चियन बनाने गरिएको तथ्य पनि खोलिएको छ।
संविधानसभा चुनावमा भएको अन्तर्घातले नेपाली कांग्रेसमा चर्को रुप लिएको छ । आफूले पेस गरेको प्रमाण नेतृत्वले बैठकमा प्रस्तुत नगरेको भन्दै शुक्रबार आमोदप्रसाद उपाध्यायले आक्रोश पोखेका थिए । अनुशासन समितिका संयोजकसमेत रहेका उपाध्यायले पार्टी नेतृत्वले नै अन्तर्घातीमाथि कारबाही नगर्ने वातावरण बनाउन लागेको भन्दै आपत्ति प्रकट गरेका थिए । उपाध्यायले नातेदारसमेत रहेकी सुजाता कोइरालाको टेलिफोन कल डिटेल बैठकमै ल्याई सबैलाई देखाउन माग गरेको आजको अन्नपूर्णमा खबर छापिएको छ । उनी मोरङ क्षेत्र नम्बर १ बाट उम्मेद्वार थिए । बैठकमा रामशरण महत, बलबहादुर केसीलगायत केन्द्रीय सदस्यले पनि अन्तर्घात गर्नेहरुमाथि कारबाही गर्नुपर्ने बताएका थिए । बैठकमा अनुसासन समितिले प्रत्यक्ष निर्वाचनमा पार्टीका उम्मेद्वारलाई अन्तर्घात गरी हराएको आरोप लागेका ३१ जनामाथि कारबाही गर्न विशेष छानबिन आयोग गठन गर्न माग गरेको छ । समानुपातिकको सूचीमा रहेका ३१ जना विरुद्ध समितिमा अन्तर्घात गरेको उजुरी परेको छ । उजुरीमा संसदीय बोर्डका सदस्यदेखि केन्द्रीय सदस्यसम्मको नाम छ । उजुरी परेका ३१ जनामा संसदीय बोर्ड सदस्य सुजाता कोइराला, केन्द्रीय सदस्य डीना उपाध्याय, मीना सुब्बा र राजन पन्तसहित समानुपातिकतर्फका उम्मेद्वार छन् । एक केन्द्रीय सदस्यका अनुसार उपाध्यायले समितिले स्पष्टीकरण सोध्ने र बयान लिने काम नगरी कारबाहीको सिफारिस गर्न नसक्ने विधानको व्यवस्था भएको र ती सबै प्रक्रिया पूरा गर्दा समानुपातिकतर्फ सभासद् छानिइसक्ने हुनाले केन्द्रीय समितिले विशेषधिकार प्रयोग गरेर अलग्गै छानबिन आयोग गठन गरी एकदुई दिनमै टुंगो लगाउन माग गरे । तर नेतृत्व नै अनुशासन समितिलाई देखाएर कारबाही नहोस् भन्ने पक्षमा वातावरण मिलाइरहेको छ।
घरायसी झगडा पछि सुतिरहेका तीन जना बच्चाहरु माथि पेट्रोल छर्किएर आगो लगाइयो नेपालगञ्जसँगै जोडिएको जैसपुर गाविसमा घरायसी झगडा पछि एक युवकले आफ्नै नाबालक तीनजना भतिजा-भतिजीलाई पेट्रोल छर्केर आगो लगाएका छन्। २३ वर्षीय सद्दाम सलमानीले निदाइरहेको बेला सोमबार राती उनीहरु तीनै जनालाई आगो लगाएको प्रहरीले बताएको छ। आगलागीबाट दाइ रियाद अलीका ५ वर्षीया छोरी मारिया, ३ वर्षीय छोरा रियाजुल र १० महिनाको छोरा रिहान गम्भीर घाइते भएका छन्। घाईते बच्चाहरुलाई बचाउने क्रममा उनीहरुकी आमा २३ वर्षीय चन्दा सलमानी आगोले भेटेर घाइते भएको छन्। घटनापछि स्थानीय बासिन्दाको सहयोगमा प्रहरीले घाईतेहरुलाई उद्धार गरी भेरी अञ्चल अस्पताल पुर्‍याएको थियो। उनीहरु चारै जनाको उपचार भईरहेको छ। दाईको बच्चालाई आगो लगाएर भारततिर भाग्दै गरेका सलमानीलाई प्रहरीले पक्राउ गरेको छ। सद्दामका दाजु डोल्पामा कपाल काट्ने पसल चलाउदै आएका छन। दाई सँगै सैलुनमा काम गर्ने उनी झगडा गरेर २ दिन अघि घर फर्किएका थिए।
नेपाली सेनाका लागि आवश्यक पर्ने दुई हेलिकोप्टर खरिदमा विभागीय मन्त्रालयलाई नै बाइपास गरिएको पाइएको छ । रक्षामन्त्रीको कार्यभारसमेत सम्हालेका मन्त्रिपरिषद अध्यक्ष खिलराज रेग्मीको प्रत्यक्ष संलग्नतामा विभागीय मन्त्रालयलाई नै बाइपास गरिएको पाइएको खबर आजको राजधानी दैनिकमा खबर छापिएको छ। सैनिक मुख्यालयले मन्त्रिपरिषदकै निर्णय अनुसार रसियन कम्पनीसँग खरिद सम्झौता गरी हेलिकोप्टर खरिद प्रक्रिया अघि बढाइसकेको छ । सरकारले दुई देशवीच सोझै हेलिकोप्टर खरिद गर्ने कार्यविधि पारित गरेपछि सैनिक मुख्यालयले प्रक्रिया अघि बढाएको हो । तर, दुई देशबीच भनिए पनि विभागीय मन्त्रालयसहित परराष्ट्र मन्त्रालयलाईसमेत बाइपास गरिएको छ । सेनाका लागि अति आवश्यक दुई हेलिकोप्टर खरिदमा रक्षा र परराष्ट्र मन्त्रालयसँग सामान्य सोधनीसेमत नगरी खरिद प्रक्रिया अघि वढाएको स्रोतले बतायो । मन्त्रिपरिषद बैठकले सिधै कम्पनीसंग खरिद गर्न कार्यविधि बनाई सैनिक मुख्यालयलाई जिम्मेवारी दिएपछि रक्षा र परराष्ट्र दुवै मन्त्रालय सो विषयमा अनभिज्ञ बनेका हुन् । अन्य नियामक निकायको अनुगमन वा अवरोध नुहने गरी सरकारले नीतिगत भ्ष्टाचार गरी कार्यविधि बनाई सिधै खरिद गर्न सैनिक मुख्यालयलाई जिम्मेवारी दिएको थियो । यही प्रक्रियाअनुसार हेलिकोप्टर खरिदका लागि अर्थ मन्त्रालयले करिव ३ अर्ब रुपैयाँ निकासासमेत गरिसकेको छ। गत १४ कार्तिकमा बसको मन्त्रिपरिषद बैठकले हेलिकोप्टर खरिदसम्बन्धी कार्यविधि पारित गर्दै रकम निकासा गर्न स्वीकृति दिएको थियो। नेपाली सेनाले खरिद गर्न लागेको दुई हेलिकप्टर खरिदमा ८६ करोड बढीमा सम्झौता गरिएको छ।
बालबालिकालाई नियमित विद्यालय ल्याउन सरकारले दिवा खाजाको व्यवस्था गरेपनि शिक्षा कार्यालय र विद्यालय व्यवस्थापन मिलेर अनियमितता गरेको पाइएको छ। कपिलवस्तु, सिराहा, धादिङ ,जुम्लामा मात्रै विद्यार्थीको खाजा खर्चमा ६५ लाख ९२ हजार अनियमितता भएको खुलेको हो। शिक्षा कार्यालयले विद्यालयलाई खाजा खर्च दिँदा कति विद्यार्थी अध्ययनरत छन्? कति दिन विद्यालय खुलेको छ? त्यस आधारमा भुक्तानी दिनुपर्ने हुन्छ। तर कपिलवस्तु र जुम्लामा विद्यालय खुलेभन्दा बाहेकका दिनमा पनि विद्यार्थीलाई खाजा खुवाइएको भन्दै अनियमिता गरिएको खुलासा भएको खबर आजको कान्तिपुरमा खबर छ। शिक्षा कार्यालय धादिङले दिवा खाजाका लागि नतोकिएका ५ विद्यालयलाई खाजा खर्च निकासा दिएको पनि भेटिएको छ। त्यस्तै सिराहामा फ्ल्यास रिपोर्टमा उल्लेख भएका विद्यार्थी संख्याभन्दा बढी रकम लिएर घोटला गरेको पाइएको छ। शिक्षा विभागले कर्णालीको ५ जिल्लामा एक विद्यार्थी बराबर दैनिक १५ रुपैयाँ दिने गरेको छ। त्यस्तै तराई र पहाडका अज्य १४ जिल्ला कैलाली, बर्दिया, दाङ, प्युठान, रोल्पा, कपिलवस्तु, नवलपरासी, बारा धादिङ सिन्धुपाल्चोक रसुवा, सिराहा, सप्तरी र सुनसरीका विद्यार्थीलाई दैनिक १२ रुपैयाँको खाजा दिने गरेको छ ।
नजिक परेको अहिलेको वर्षाले कतै चिन्ता कतै हर्ष प्रदान गरेको छ । रौतहटमा धेरै दिनपछि शनिबार बिहानैदेखि लगातार परेको वर्षाका कारण कतिपय किसान हर्षित र कतिपय चिन्तित भएका छन् । धानबाली फल्ने समयमा पानी परेकाले केही किसान हर्षित भएका हुन् । धेरै दिनदेखि अकाशे पानी नपरेकाले धानबाली कमजोर हुँदै गएको अवस्थामा शनिबार बिहानैदेखि पानी पर्दा पसाउन लगेको धानबालीलाई निकै राम्रो भएको छ । उता, लगातारको वर्षाका कारण पाकेको भदैया धान काट्न नपाउँदा कतिपय किसान चिन्तित भएका छन् । दसैँका लागि धान काट्न तयार भएका किसानले लगातार पानीले गर्दा धान काट्न पाएका छैनन् । दसैँलाई लक्षित गरेर रोपिएको धान अहिले पाकेर धमाधम काट्ने समय भए पनि वर्षाले गर्दा धान काट्न नपाउँदा आफूहरुलाई निकै पिर परेको वडहर्वाका किसान बुच्ची कान्त ठाकुरले बताउनुभयो । त्यस्तै लगातार वर्षाका कारण रौतहटका विभिन्न सडकखण्ड हिलाम्मे भएका छन् । रौतहटमा ३९ हजार ३०० क्षेत्रफल हेक्टरमा धानखेती भएको जिल्ला कृषि विकास कार्यालयले जनाएको छ । रासस
नेपालको एकमात्र सुक्खाबन्दरगाह वीरगन्जबाट ढुवानी सेवा ठप्प हुँदा करौडौँको सामान अलपत्र परेको छ। सरकारी निकाय यातायात व्यवस्था विभागले भार बहन क्षमता नियन्त्रण गर्नका लागि बढी भारवहन गरेका गाडीलाई रोकेपछि ढुवानी सञ्चालकहरूले ढुवानी सेवा ठप्प पारेका हुन्। करिब दस वर्ष पहिले सञ्चालनमा सुक्खाबन्दरगाह आएपछि तेस्रो मुलुकबाट भारतीय रेलमार्ग हुँदै यहाँ कन्टेनर भित्रिने गर्दै आइरहेको थियो। नेपालको विभिन्न भागमा ढुवानी गरिरहेको कन्टेनर ढुवानी व्यवसायीहरूले भारवहन क्षमता खुला गर्न माग गर्दै आजदेखि सम्पूर्ण ढुवानी सेवा बन्द गरेको कन्टेनर ढुवानी व्यवसायी अम्बिका चौधरीले बताए। तेस्रो मुलुकबाट आएका कन्टेनरमात्र ढुवानी गर्न प्रयोग गरिएको प्लेटफार्म गाडी अरू सामान ढुवानीमा प्रयोग नगरिएको र भारवहन क्षमता सीमित गर्दा आफ्नो व्यवसाय नै धराशायी हुने कन्टेनर सञ्चालक चौधरीले बताए। सरकारले नेपालमा ढुवानी गर्ने मालबाहक सवारी साधनहरू छ चक्केलाई नौ टन, १० चक्केलाई १५ टन र १२ चक्केलाई १८ टनको मात्र अनुमति दिएको र सोभन्दा बढी भार बोक्ने मालबाहक सवारी साधनलाई नियन्त्रणमा लिएर कारबाही थालेपछि कन्टेनर ढुवानी गर्ने व्यवसायीहरू आन्दोलनमा उत्रिएका हुन्। सरकारले भने सडक दुर्घटनालाई न्यूनीकरण गर्ने उद्देश्यले ठूला भारवहनका सवारी साधन सञ्चालनमा रोक लगाएको हो। रासस
संवैधानिक निकायमा रिक्त रहेका पदहरुमा नियुक्ति र २६ जनाको सभासद्को मनोनयनबारे छलफल गर्न नेपाली कांग्रेस र एमालेका शीर्ष नेताहरु अहिले छलफलमा बसिरहेका छन्। बैठकमा कांग्रेसका तर्फबाट प्रधानमन्त्री सुशील कोइराला, वनमन्त्री महेश आचार्य, उपसभा्पति रामचन्द्र पौडेललगायत छन् भने एमालेबाट अध्यक्ष झलनाथ खनाल र अर्का नेता माधव नेपाल छलफलमा छन्। उपप्रधानमन्त्री वामदेव गौतम र सचिव बिष्णु पौडेल पनि सहभागी छन्। यसबाहेक दुबै दलबाट अन्य नेताहरु पनि छलफलमा सहभागी छन्। कांग्रेस र एमालेका बैठक प्रधानमन्त्री कार्यालय सिंहदरबारमा चलिरहेको छ। मनोनीत २६ सभासद्को निर्क्यौल गर्न अहिले सरकारलाई दबाब परिरहेको छ। सभामुखले समेत २६ जना मनोनीत गरेर संविधानसभालाई पूर्णता दिन आग्रह गरिरहेका छन्।
गत वर्ष कोलम्बोमा सम्पन्न दोस्रो महिला दक्षिण एसियाली फुटबल प्रतियोगिता (साफ) मा दोस्रो स्थान हासिल गर्न सफल नेपाली राष्ट्रिय महिला फुटबल खेलाडीलाई नगद पुरस्कारसहित सम्मानित गरिएको छ। आइतबार राजधानीमा आयोजित सम्मान तथा पुरस्कार वितरण कार्यक्रममा खेलाडीलाई युवा तथा खेलकुद मन्त्रलायका सचिव हरिप्रसाद नेपालले जनही ५० हजार रुपैयाँका साथै सम्मानपत्र प्रदान गरेका छन्। त्यसैगरी गत वर्ष भियतनाममा सम्पन्न आठौँ एसियाली उसु प्रतियोगितामा नेपाललाई कास्य पदक दिलाउने खेलाडी झरना गुरुङलाई पनि नगद एक लाख र धावक सञ्जय पण्डितलाई पनि सम्मानपत्र मार्फत सम्मान गरिएको थियो। लामो दूरीका धावक पण्डितले गत वैशाखमा सगरमाथाको आरोहणसमेत गरेका थिए। सो अवसरमा सचिव नेपालले खेलकुद विकासमा खेल पूर्वाधार, प्रतियोगिता, प्रशिक्षण र खेलाडीलाई प्रोत्साहन गर्ने सरकारको चार स्पष्ट नीति रहेको जानकारी दिँदै सम्पूर्ण खेल सङ्घलाई आफ्नो चारवर्षे कार्यक्रम तयार पार्न आग्रह गरेका थिए। सचिव नेपालले खेलाडीले पुरस्कारबापत पाउने रकममा सरकारले लगाउँदै आएको कर अबदेखि नलाग्ने बजेटमा उल्लेख गरिएको जानकारी समेत गराएका थिए। उसु खेलाडी झराना गुरुङ र धावक सञ्जय पण्डितलाई सम्मान गरिदै । तस्विर : क्रान्ति थापा
सरकारले नेपाल पर्यटन बोर्डमा देखिएका समस्या सम्बन्धमा छानबिन गर्न पर्यटन मन्त्रालयका सहसचिव पूर्णचन्द्र भट्टराईको संयोजकत्वमा तीन सदस्यीय छानबिन समिति गठन गरेको छ। संस्कृति, पर्यटन तथा नागरिक उड्डयनमन्त्रीस्तरको निर्णयअनुसार बोर्डका सम्बन्धमा छानबिन गरी १५ दिनभित्र प्रतिवेदन पेस गर्न आज अर्थ मन्त्रालयका उपसचिव र लेखा अधिकृत ध्यानकुमार राई सदस्य सचिव रहेको छानविन समिति गठन गरेको हो। समितिलाई बोर्डका सम्बन्धमा अख्तियार दुरूपयोग अनुसन्धान आयोगलगायत विभिन्न निकायमा परेका उजुरीका विषयवस्तुमा छानबिन गर्ने, विगत आर्थिक वर्ष २०६८/६९ देखि हालसम्म बोर्डको आम्दानी र खर्चको छानबिन गरी कारबाहीको निम्ति सुझाव दिने कार्य सर्त तोकिएको छ। त्यसैगरी, पदयात्री सूचना व्यवस्थापन प्रणालीको व्यवस्थापन, शुल्क उठाउने व्यवस्था र भएको खर्च सम्बन्धमा अनुसन्धान र छानबिन गर्ने, बोर्डको विषयमा व्यावसायिक संस्था तथा सरोकारवालाद्वारा उठाएका विभिन्न विषयमा छानबिन गर्ने, बोर्डको आर्थिक विनियमावलीको अध्ययन गरी त्यसमा कमीकमजोरी भए सोको सुधारका लागि सुझाव दिने र समितिले आफ्नो कामको सिललिलामा आवश्यक पर्ने विशेषज्ञ वा पदाधिकारीलाई काममा लगाउन वा आमन्त्रण गरी सुझाव सल्लाह लिन सक्ने मन्त्रालयद्वारा जारी विज्ञप्तिमा उल्लेख छ। बोर्डको विवाद समाधानका निम्ति छानबिन समिति गठन गरिएको हुँदा हाल पर्यटनसँग सम्बद्ध विभिन्न सङ्घसङ्स्था र सरोकारवालाले गरिरहेको आन्दोलन स्थगन गरी पर्यटन बोर्डको कार्य सुचारु गर्न सहयोग गर्न मन्त्रालयले अनुरोधसमेत गरेको छ। रासस
पाटन र काठमाडौंलाई जोडने राजधानीकै सबैभन्दा व्यस्त मानिन्छ थापाथलीको बागमती पुल। दैनिक हजारौँ सवारी साधनहरु यस पुलमार्फत ओहोरदोहोर गर्ने गर्छन्। सवारीको अत्याधिक चापले गर्दा यहाँको पुरानो पुलले भार थेग्न नसक्ने भई नयाँ पुल थपेको पनि २० वर्ष भयो। काठमाडौंबाट ललितपुर आउने बेलामा पुरानो पुलको वायाँतर्फ पुल सकिनै लाग्दा करिब २ फिट उचाइ र ३ फिट लम्बाइको रेलिङ ह्वाङ्गै देख्न सकिन्छ। सवारी साधनलाई त खासै केही अप्ठ्यारो परेको छैन, तर पैदल यात्रीहरु त्यसमाथि पनि बालबच्चाको लागि यो एउटा जालो नै थापेजस्तो देखिन्छ। चञ्चले स्वभाव भएका बालबच्चा त्यस भत्केको रेलिङबाट नझर्ला भन्न सकिन्न। रेलिङबाट झर्‍यो भने सोझै बागमती नदीको गहिरो फोहोरमा भासिन्छ त्यहाँबाट खसेको व्यक्ति। त्यो जो पनि हुनसक्छ, तपाईँ, म वा तपाईँ हाम्रा छोराछोरी। पुलको मर्मत सम्भार कार्यमा कुनै निकायले ध्यान दिएको छैन। अहिलेसम्म पनि सडक विभागले न कुनै वास्ता नै गरेको छ। सायद कुनै दुर्घटना कुरेर बसेको हो कि? ह्वाङ्गै भएको पुलको रेलिङ। ह्वाङ्गबाट देखिएको साइकल यात्री। पैदलयात्री। नयाँ र पुरानो बागमती पुल।
दस वर्षसम्मको सशस्त्र द्धन्द्धको आडमा मुलुकमा ठुल्ठूला राजनीतिक परिवर्तन भए। राजतन्त्रको अन्त्य भयो। संघीय लोकतान्त्रिक गणतन्त्रको स्थापना र संविधान सभाको निर्वाचन जस्ता महत्वपूर्ण उपलव्धीहरु भए। तर, देश चहराई रह्यो। द्धन्द्धको मारमा परेका घाउहरु दुखीरहे। द्धन्द्धकै कारण आमाबुवा गुमाएकाहरु,श्रीमान् श्रीमती र छोराछोरी गुमाएकाहरुको ओठमा राजनीतिक रुपमा प्राप्त भएको उपलव्धीले पनि कुनै खुसी ल्याउन सकेन। ज्याला मजदुरी गर्दै गरेका , घरको छानो हाल्दै गरेका, गाइवस्तु चराउँदै गरेका र आफ्नै बनिबुतो गरी दुःखसुख जीवन चलाइरहेकाहरु द्धन्द्धको सिकार बने। गोली चल्यो, बम पड्काइयो ,आगो लगाइयो ,गाउँ जले, वस्ती जले र जल्यो सहर पनि। द्धन्द्धले गाउँ,वस्ती र शहरमात्र जलाएन, पुल,भवन र अन्य भौतिक संरचनाहरु मात्र भत्काएन द्धन्द्धले त कैंयौंको जीवन नै जलाइ दियो, भविष्य नै भत्काइदियो। कति अनाथ बने। कति मरे र कति मारिए। २०६० साल चैत ७ गते राती तत्कालिन नेकपा माओवादीले म्याग्दी आक्रमण गर्‍यो। भीषण युद्ध भयो राज्य र विद्रोही पक्षको। मर्ने वा मार्ने कसम खाएर युद्ध मोर्चामा खटिएकाहरु मात्र मारिएनन् साँझ बिहानको छाक टार्नको लागि ज्याला मजदुरी गर्ने व्यक्तिहरु पनि आक्रमणको निसानामा परे। मर्ने त मरी हाले विजोग चाहीँ उनीहरुका परिवारको भयो। दाहिने हात लुटियो, खाने गास लुटियो, श्रीमतीको सिन्दुर पुछियो , बालवच्चाको भविष्य अन्धकारमय बन्यो द्धन्द्धका कारण अन्धकारमय बनेको जीवन जिउदै गरेका एक युवा हुन म्याग्दीको पुलाचौर गाविस पुरण्यका दिपक परियार। म्याग्दी आक्रमणको बेला एउटै गाउँका ७ जना मजदुरको मृत्यु भयो। ती मध्ये एक थिए म्याग्दीको पुलाचौर गाविसको पुरण्य गाउँका खम्मे परियार। घर वनाउने कामका लागि मजदुरी गर्न ज्यामरुककोट गाविसको खबरामा गएका थिए २०६० साल चैत ७ गते। खबरामा घरको गाह्रो लगाउँदै थिए हवाइ फायर भयो। उनी मारिए। घरको मुली नै मारिएपछि परिवारको विचल्ली भयो। र अहिले पनि त्यो परिवारको अवस्था अत्यन्त दयनीय रहेको छ। खम्मे परियारको घरमा अहिले २ जना छन्। उनकी श्रीमती र छोरा दीपक। १८ वर्ष भइसक्दा पनि विद्यालयको मुख नदेखेका दीपक बुबा नहुँदा आफूँले पढ्न नपाएको वताउँछन्। 'बुबा भएको भए ज्याला मजदुरी गरेरै भएपनि पढ्न पाइन्थ्यो होला। ' बुबाको मृत्यु भएपछि दीपकका कुदिन सुरु भए। द्धन्द्धको असर उनलाई यति नराम्रोसँग पर्‍योकी, अहिलेसम्म पनि उनी कसैसँग मन खोलेर बोल्न सक्दैनन्। समाचार संकलनको लागि उनलाई भेट्न उनकै घरमा पुग्दा दीपक घरको आगनमा वसेका थिए। उनको विगत कोट्याउँदा गला अवरुद्ध भयो। आँखामा आँसु टप्किन थाले। उनले केही पनि बताउन नसकेपछि उनकै छिमेकी र नाताले दाजु पर्ने योगेन्द्रसिंह परियारले दीपकको अवस्थावारे बताए। परियारका अनुसार दीपकका बुबा मारिएपछि उनीहरुलाई साँझ बिहान के खाने भन्ने समस्या पर्‍यो। दीपकले पढ्न पाएनन्। र, अहिलेसम्म पनि उनले विद्यालयको मुख देख्न पाएका छैनन्। बुबाको मृत्यु पछि गरिबीकै कारण विद्यालय जान नपाएका र अहिलेसम्म निरक्षर रहनुले पनि दशवर्षे सशस्त्र द्धन्द्धले उनीहरुलाई कति पीडा दिएको रहेछ भन्ने कुरा स्पष्ट हुन्छ। त्यसैगरी सोही समयमा आफ्ना श्रीमान् र छोरालाई गुमाएकी सोही स्थानकी ४० वर्षीया मानकुमारी नेपाली पनि आँसु पिएर दिनहरु कटाउन वाध्य भएकी छिन्। खबरामा घर वनाउने काम गर्न गएका गाउँका ६ जना २०६० साल चैत ८ गते आइतवार बिहान ९: ४५ वजे सुरक्षाफौजले प्रतिकारबाही गर्दा बमले लागेर मृत्यु भएको थियो। जिन्दगीभरी साथ दिने श्रीमान् फौजवहादुर नेपाली र सहारा दिने छोरा सूर्य नेपालीको मृत्यु भएपछि मानकुमारीको जीवनमा वज्रपात भयो। ज्याला मजदुरी गरेर जीविकोपार्जन गर्ने उनको न जग्गा छ न कमाइ गर्ने कोही आफ्नो मान्छे नै। उनको अवस्था वुझ्नका लागि हामी पुरण्य पुग्दा उनी कसैको खेतमा काम गर्दै थिइन्। एकैछिन रोकिएर हामीसँग कुरा गर्दा उनको घाउ कोट्याए जस्तो लाग्यो। म्याग्दी आक्रमणको प्रसङ्ग निकाल्ने वित्तिकै उनका आँखा रसाए। गला अवरुद्ध भयो। अर्काको घरमा मजदुरी गरेर तीन छोरा , तीन छोरी र आफू गरी सात जनाको परिवार पाल्दै आएकी मानकुमारीको अवस्था पनि अहिले दयनीय छ। आफू सहित ७ जना परिवारको गुजारा चलाउन उनलाई हम्मेहम्मे परेको छ। राहत स्वरुप राज्यले दुई पटक गरी जम्मा ४ लाख रुपैयाँ दिएको र त्यो रकम जीवन धान्नको लागि पर्याप्त नभएको बताउँछिन् उनी। 'दुइटा ज्यानको बदलामा ४ लाख रुपैयाँ दिएको थियो, सकियो' मानकुमारी भन्छिन् ,'हाम्रो सर्वस्व लिएर राज्यले जम्मा ४ लाख दियो,त्यै पनि सकियो, साँझ खाए विहान के खाउँ र बिहान खाए साँझ के खाउँ भन्ने पिरलोमा छौं।' स्मरणीय छ : म्याग्दी आक्रमणको भोलिपल्ट २०६० साल चैत ८ गते आइतवार विहान ९: ४५ बजे सुरक्षा फौजले प्रतिकारबाही गर्दा खबरामा घर निर्माण्का लागि मजदुरी गर्न गएका पुरण्यका ६ जना मजदुरहरु एकै ठाउँमा मारिएका थिए। मारिनेहरुमा फौजवहादुर नेपाली ,ठेगाने दर्जी,सूर्य नेपाली,खम्मे परियार,सन्ते नेपाली र ठक्करे दर्जी रहेका थिए। बेनी भिडन्त र त्यस पछि विभिन्न स्थानहरुमा गरी १९ जना सर्वसाधारण मारिएको पुष्टि भएको थियो। बेनी आक्रमणकै समयमा मारिएकाका आफन्तहरुले राज्यले आँफूहरुमाथि न्याय नगरेको बताएका छन्। सरकारले राहत स्वरुप दिएको आर्थिक सहयोग पनि हात्तिको मुखमा जिरा बरावर भएको उनीहरुको प्रतिक्रिया रहेको छ। उनीहरुको एउटै भनाइ छ हाम्रा मान्छेहरुको के दोष थियो र उनीहरु मारिए?
मन्त्रिपरिषदको विधेयक समितिले सरकारी कर्मचारीका पति/पत्नीले पनि विदेशी नागरिकता, पिआर, ग्रिनकार्ड लिन नपाउनेगरी कानुन बनाउन सरकारलाई सिफारिस गरेको छ। बहालवाला उच्चपदस्थ सरकारी कर्मचारीले नै विदेशी पिआर र नागरिकता लिएको सार्वजनिक भएपछि त्यसलाई निरुत्साहित गर्न सामान्य प्रशासन मन्त्रालयले पेस गरेको प्रस्ताव छलफलका लागि मन्त्रिपरिषदले १० दिनअघि नै विधेयक समितिमा पठाएको थियो। आजको नागरिकमा खबर छ। समितिको मंगलबार बसेको बैठकले एकमतले कर्मचारीका पति/पत्नी दुवैले पिआर, ग्रिनकार्ड, विदेशी नागरिकता लिन नपाउने व्यवस्था गर्न सरकारलाई सिफारिस गरेको हो। ‘सरकारी कर्मचारीका पति/पत्नी दुवैले पिआर, ग्रिनकार्ड, विदेशी नागरिकता, डिभी लिन नपाउने व्यवस्थासहित समितिले एकमतले निजामती सेवा ऐनको चौथो संशोधन मस्यौदा पास गरेर सरकारलाई पठाएको छ,' सामान्य प्रशासनमन्त्री लालबाबु पण्डितले भने, ‘कानुनविपरीत गए जोकोहीलाई कारबाही हुन्छ।' आफू कारबाहीबाट बच्न पति वा पत्नीले पिआर/ग्रिनकार्ड/डिभी/विदेशी नागरिकता लिएर पछि कर्मचारी उतै जान सक्ने सम्भावना भएकाले यस्तो व्यवस्था राखिएको मन्त्री पण्डितले जानकारी दिए। मन्त्री पण्डितका अनुसार ऐन कार्यान्वयनमा आएपछि कर्मचारीका पति/पत्नीले विदेशी नागरिकता, पिआर, ग्रिनकार्ड लिएको पुष्टि भए आफ्नो पति वा पत्नीको पेन्सन वा सम्पत्ति आफ्नो नाउँमा गराउन पाउनेछैनन्। ‘कि त कर्मचारीले मेरो पति वा पत्नीसँग कुनै सम्बन्ध छैन, मेरो पेन्सन र अन्य सुविधाको हकवाला उनी होइनन् भन्नुपर्‍यो। आफ्नो व्यक्तिगत अधिकार भनेर जे पनि गर्न र अर्काको अधिकार उपभोग पनि गर्न पाइँदैन,' मन्त्री पण्डितले भने। उक्त व्यवस्थाअनुसार ऐन लागू भएपछि कर्मचारी र उनका पति वा पत्नी तथा परिवारका अन्य सदस्यले विदेशी नागरिकता/पिआर/ग्रिनकार्ड लिए/नलिएको घोषणा गर्न एक महिना समय दिइनेछ। तोकिएको समयमा घोषणा गर्नेलाई अर्काे एक महिना स्वदेशको जागिर रोज्ने कि विदेश रोज्ने मौका दिइनेछ। डिभी/पिआर/ग्रिनकार्ड त्याग्न चाहे सरकारले उनीहरूलाई ससम्मान काम गर्न दिनेछ। त्यागेको दूतावासबाट प्रमाणित गरेर आफू कार्यरत निकाय र सामान्य प्रशासन मन्त्रालयलाई जानकारी दिनुपर्नेछ। विदेशी नागरिकता/पिआर/डिभी लिएको घोषणा गर्ने, तर छाड्न नचाहनेलाई सरकारले जागिरबाट हट्न लगाउनेछ। उनीहरूलाई त्यतिन्जेलसम्म प्राप्त गर्ने सञ्चय कोषको रकमलगायत सुविधा दिएर सरकारले बिदा गर्ने व्यवस्था प्रस्तावित ऐनमा उल्लेख छ। उनीहरूले पेन्सन भने पाउँदैनन्। आफूले पिआर/विदेशी नागरिकता लिए पनि स्वेच्छिक घोषणा नगर्नेको हकमा भने कसैले प्रमाणसहित उजुरी दिए वा सरकारले अनुसन्धानका क्रममा पत्ता लगाए सीधै जागिरबाट बर्खास्त गर्ने व्यवस्था मस्यौदामा छ। त्यसरी बर्खास्त गरिएको कर्मचारीले त्यस अवधिसम्म पाउनुपर्ने पेन्सन, सञ्चय कोषको रकमलगायतका कुनै पनि सुविधा पाउने छैन।
नेकपा एमालेका नेता तथा झापा क्षेत्र नं. ७ का उम्मेद्वार केपी ओलीले माओवादीका नेता सुकुम्बासीका नाममा कमाउ धन्धामा लागेको बताएका छन् । आज झापाको दमक १४ स्थित सुकुम्बासी बस्तिमा भएको घरदैलो कार्यक्रमका क्रममा बोल्दै ओलीले सुकुम्बासी र अल्पसंख्यक जनताको समस्याको समाधान एमालेले मात्र गर्ने बताए। ओलीले भनेत्यसका लागी एमालेको स्थाई सरकार आवश्यक छ। एमालेको नेतृत्वमा एकल सरकार बनेका बेला ४० लाख सुकुम्बासीले जग्गा धनिपुर्जा पाएको बताउँदै ओलीले पुन एमालेलाई जनताले बहुमतको सरकार निर्माणका लागि अनुमति प्रदान गरे देशका सवै सुकुम्बासी समस्या समाधान हुने बताए। उनले भनेसामाजिक र आर्थिक विकासको एजेण्डा एमालेसँग मात्र छ त्यसैले अब एमालेले सुकुम्बासी तथा भुमिहिनका समस्या सामधान गराएर नै छाडनेछतर त्यसका लागि एमालेको स्थायी सरकार बन्नुपर्छ।
चितवनको कविलास–२ जुगेडीमा सलको पिङ बनाएर खेल्न खोज्दा एक बालिकाको मृत्युभएको छ। घरमा कपडा सुकाउन टाँगिएको तारमा सोमबार साँझ पिङ खेल्न खोज्दा सोही सलको पासो लागेर गम्भीर बनेकी आठ वर्षीया दिविका गुरुङको गएराति मृत्युभएको जिल्ला प्रहरी कार्यालयले जानकारी दिएको छ । घटनापछि राति नै उनलाई उपचारका लागि चितवन मेडिकल कलेज ल्याइएको भए पनि राति नै बालिकाको मृत्यु भएको र शवपरीक्षणका लागि भरतपुर अस्पतालमा राखिएको प्रहरीले जनाएको छ । रासस
नेपाल बिद्युत प्राधिकरणले आज बुधबारदेखि लागू हुने गरी लोडसेडिङको समय तालिका घटाएको छ । नेपाल विद्युत प्राधिकरणको भार प्रेषण केन्द्रले जारी गरेको नयाँ सूचना अनुसार अब दैनिक ५ घण्टामात्र लोडसेडिङ गर्ने भएको छ । वर्षा नदी र जलाशयहरुमा पानीको बहाव बढेपछि बिद्युत उत्पादनमा पर्याप्त सुधार आएपछि प्राधिकरणले लोडसेडिङ घटाइएको केन्द्रले जनाएको छ ।
एकीकृत नेकपा माओवादीका नेता तथा कार्यकर्तामा उत्साह निकै घट्दै गएको पाइएको छ। निर्वाचनमा अप्रत्यासित पराजय बेहोरेपछि निराश बनेका नेता तथा कार्यकर्ताहरू पार्टीले संगठनात्मक सम्मेलनको तयारीका क्रममा गैर भौगोलिक राज्य र जिल्ला समिति विघटन गरिदिएपछि झनै निराश बनेको खबर आजको राजधानीमा छापिएको छ। निराशाबीच कतिपय नेता तथा कार्यकर्ताहरू आफ्नो पार्टी कमिटीको खोजीमा समेत लागेका छैनन् । विगतमा एउटा कमिटीबाट अर्काे कमिटीमा स्थानान्तरण या कमिटी गुमेको अवस्थामा आफ्नो पार्टी सदस्यता खोजी हिँड्ने कार्यकर्ताको निकै ठूलो भीड एमाओवादीमा लाग्ने गर्दथ्यो । पार्टीका कार्यक्रमदेखि भेला, सम्मेलन र बैठकमा समेत नेता तथा कार्यकर्ताहरूको उत्साहजनक सहभागिता रहने गरेको थियो । तर, अहिले त्यो वातावरण देखिन्न। धेरैजसो नेता तथा कार्यकर्ता नै पार्टी कमिटीदेखि अन्य विषयमा समेत बेखबर बन्न थालेका छन् । निर्वाचन परिणामपछि कतिपय आफ्नै पेसा व्यवसायमा लाग्न थालेका छन् भने कतिपय अब के गर्ने भन्ने मनस्थितिमा भेटिन्छन् । पार्टीप्रति शुभेच्छा राखे पनि अब जीवन त्यसरी नचल्ने भन्दै उनीहरू आफ्नै पेसा व्यवसायमा लाग्ने प्रतिक्रिया दिन थालेका छन् । एमाओवादीको सबैभन्दा बढी संगठित सदस्य रहेको जनवर्गीय संगठन अखिल नेपाल ट्रेड युनियन महासंघको केन्द्रीय समितिको बैठकमा नै अधिकांश नेताहरूको अनुपस्थितिलाई त्यसैको परिणाम मान्न सकिने अखिल नेपाल ट्रेड युनियन महासंघका एक नेताले बताए । ‘पार्टीप्रति पहिलेजस्तो उत्साह नेतादेखि कार्यकर्तासम्मै पनि देखिन्न,’ ती नेताले राजधानीसँग भने, ‘पार्टीका संगठित सदस्यहरू नै अहिले पार्टी काममा भन्दा पनि अन्य पेसा व्यवसायमा रमाउन थालेका छन् ।’ पार्टी कार्यकर्ताहरूमा आएको निराशाप्रति इंगित गर्दै एकीकृत नेकपा माओवादीका अध्यक्ष पुष्पकमल दाहालले निराशामा नअल्झिन अचेल पार्टीका हरेकजसो आन्तरिक भेला, प्रशिक्षणहरूमा निर्देशन दिन थालेका छन् ।
नेकपा एमालेका नेता तथा झापा ७ का उम्मेदवार केपी शर्मा ओलीले मंसिर ४ को चुनाव कुनै पनि हालतमा नरोकिने बताएका छन्। झापाको दमक १ मा भएको घरदैलो कार्यक्रमपछि भएको कोणसभामा ओलीले आफ्नो पराजय निश्चित भएपछि केही दलका नेताहरु चुनाव भाड्न भित्रभित्रै लागेको समेत बताए। ओलीले भने, ‘अब कसैले संबिधानसभाको निर्वाचन रोक्छु भन्दैमा रोकिदैन र यसलाई स्वीकार गर्न समेत सकिँदैन।’ अहिलेको अवस्थामा निर्वाचनमात्र देशको विकल्प रहेको उल्लेख गर्दै बहुपहिचान सहितको संघीयतालाई संस्थागत गर्न एमालेको जित आवश्यक रहेको ओलीले बताए। कोणसभामा समानुपातिक तर्फका उम्मेरद्धार अर्जुन राई, राष्ट्रिय प्रतिनिधि परिषद सदस्य देबेन्द्र दाहाल, दमक नगर अध्यक्ष अम्बिका खनाल लगायतले विगतमा एमाले सरकारले गरेको कामको मूल्यांकन गर्दै एमालेलाई भोट दिन आग्रह गरेका थिए।
शिक्षा मन्त्री माधव पौडेलले सरकार चिकित्साशास्त्र अध्ययन संस्थानका डिन शशी शर्माको राजिनामो प्रतिक्षामा रहेको बताएका छन्। किर्तीपुरमा जारी त्रिवि कार्यकारी परिषद्को जारी बैठक सकिएपछि त्यसको औपचारिक जानकारी प्राप्त हुने आशा उनले व्यक्त गरेका छन्। 'हामी राजीनामा कुरिरहेका छौं,' उनले सेतोपाटीलाई भने। मन्त्रिपरिषद्का अध्यक्ष खीलराज रेग्मीले शर्माको नियुक्ति निष्त्रि्कय पार्ने निर्देशन दिएको चौविस घन्टा भइसकेको छ। त्रिवी परिषद्ले त्यस्तो निर्णय नगरे कुलपतिको हैसियतले रेग्मीले नै बर्खास्त गर्ने जानकारी समेत स्रोतले दिएको छ। 'बेलुकासम्म बालुवाटारबाट बर्खास्तीको पत्र पठाइसकिन्छ,' मन्त्रिपरिषद् स्रोतले भन्यो।
“ट्रिङ ! ट्रिङ ! ट्रिङ” दस बज्न दस मिनट बाँकी हुन्थ्यो । घरको ‘एवन’ साइकलको घण्टी तीनफेर बजाइदिन्थेँ, दाहिने हातको बुढी औँलाले । अनि खुरुरुरु साइकल कुदाएर भाग्न कस्सिन्थेँ म । “हरे ! आज नि केटोले साइकिल लेर हिँड्यो !” खाना खान भान्सामा पस्नुभएको बुवाले मम्मीसँग भनेको सुन्थेँ, “होमक गरेन होला अनि भाग्यो । साह्रै दुख दियो । येल्लाई क्यार्नी होला हँ ?” उहाँ अफिस जाने बेला साइकल आफ्नो कब्जामा पारेर म दुख दिन्थेँ बुवालाई । तर, त्यसो गर्दा अन्तरमनमा मैले खुसी भोगेको उहाँलाई के थाहा ! मेरा विरुद्ध थप केही भने मैले सिम्किना खानुपर्थ्यो, त्यसैले मम्मी केही बोल्नुहुन्नथ्यो । अफिस जाने बेला मैले साइकल लिएर हिँडेकोमा बुवाको रिस पैतालाबाट सिधै दिमागमा पुग्थ्यो । बेतोडले साइकल कुदाइरहेको म फुच्चेको लागि भने अनुपम आनन्द दिमागबाट पैतालासम्म सुरेली खेल्थ्यो । कैँची चलाउन भर्खर सिकेको थिएँ । साइकल पाएपछि पृथ्वीकै फन्को लाउँछु जस्तो लाग्थ्यो । लामो गद्दि भएको र बुढाखाडाले चलाउने स्टाइलको थियो त्यो साइकल । त्यसलाई आफ्नो कब्जामा पार्न म हरकोशिस गर्थेँ । स्कुल जान मन नलाग्दा साइकल लिएर गाउँतिर जान्थेँ, तौलिहवा बजारबाट १० किलोमिटर पर भारतीय सीमासम्मै पुग्थेँ । “पन्चड भयो भने कसरी बनाउँछस् भन् !” बुवाले हकार्नुहुन्थ्यो। उहाँले नै पैसा दिए मसँग हुन्थ्यो । वा मन्दिर जाँदा चढाउन मम्मीले सँगालेका खुद्रा पैसाहरू चोर्नु पर्थ्यो । अर्को उपाय पनि थियो । बुवा निदाएका बेला ठूलै कसरत गरेर चोर्ने । नत्र म बबुरोसँग कसरी होस् पैसा ! दुई रुपियाँ लाग्थ्यो एक ठाउँको पन्चड टालेको ! दुई रुपियाँ मेरो लागि ट्रोजन युद्ध बराबर ! दिनभरी बजार डुल्थेँ अनि पाँच बज्न दस मिनट जति बाँकि हुँदा बुवाको अफिस पुग्थेँ । मलाई देखेपछि ङिच्च दाँत देखाएर हाँस्नुहुन्थ्यो बुवा । उहाँको हाँसोको अर्थ बुझ्थेँ, अब ‘माइजू होटल’ मा समोसा–मटर, चिया र नमकिन मस्त खान पाइने भो । “तँ आउँछस् भनेर कुरीराथेँ ।” घामझैँ सेता दाँत देखाउँदै बुवा हाँस्नुहुन्थ्यो अनि भन्नुहुन्थ्यो, “ल हिँड् !” म चाहिँ जूनझैँ पहेँला दाँत देखाएर मुस्कुराउँथेँ । खुसीले एकफेर बुर्लुक्क उफ्रिउँझैँ लाग्थ्यो । हत्तपत्त बुवालाई साइकल थमाउँथे । उहाँ उभिएरै साइकलको लामो गद्दिमा बस्नुहुन्थ्यो । “म कहिले बुवाजत्रो हुन सकुँला अनि उभिएरै साइकलमा बसुँला...” सोँच्थेँ । साइकल गुडाउन थाल्नुहुन्थ्यो बुवा । अनि म गुड्दै गरेको साइकलमा बुर्लुक्क उफ्रेर पछि बस्थेँ । साइकल एकफेर थररर काँप्थ्यो । बुवाले त्यसमाथि सजिलै कब्जा जमाउनुहुन्थ्यो । “घर जाम् है ! आज पैसा छैन ।” बुवाले मलाई जिस्क्याउन खोजेको चाल पाउँदिन र मैले ! त्यसैले पछि बसेरै साइकल हल्लाइदिन्थेँ, गुल्टाइदिने उद्देश्यले नि ! बुझ्नुहुन्थ्यो म रिसाएको । “ल ल जानी जानी ! मलाई दुख दिन जान्याछस् नि तैँले । स्कुल किन गइनस् भन् ।” बुवाले तुरुप फ्याँक्नुहुन्थ्यो । स्कुल नगएको कारण जान्दिनथेँ। नजानेको कुरा कसरी बताउनु ! “दुष्ट छस् नि तँ ।” केही नबोल्नु मुनासिब हुन्थ्यो । किनकि एकैछिनमा ‘माइजू होटल’ आउँदै थियो । त्यसैले बोलेर बुवाको रिसको पारा उकाल्न हुँदैनथ्यो । “कता जानी ! माइजूकोमा कि मुरलीकोमा ?” मुरलीकोमा राम्रा मिठाइहरू हुन्थे, माइजूकोमा समोसा–मटर । “आज माइजूकोमा जाम् ।” विस्तारै बोल्थेँ म । अनि साइकलको पांग्रा माइजू होटलतिर गुड्थ्यो । होटल जति जति नजिक आउँथ्यो मेरो मुख रसाउँथ्यो । “माइजू येल्लाई समोसा–मटर, नमकिन र चिया दिँदै गर्नुस् म हाटबजारबाट आइहाल्छु ।” हाटमा छोरो हराउला भन्ने डरले बुवाले मलाई माइजूको होटलमा छोडेर आफू तरकारी किन्न जानुहुन्थ्यो । एकपटक माइजू होटलबाट घर फर्केपछि डुल्न मन लाग्यो । साइकल लिएर खुसुक्क निस्केँ । घरभन्दा अलिकति टाढा पुगेपछि हेन्डल नसमाएरै साइकल कुदाउन थालेँ । अचानक झ्याङतिर साइकल आफसेआफ मोडियो । अनि फलामे काँडेतारमा गएर पल्टियो । साइकल एकातिर म अर्कैतिर । तिघ्रामा तिखो फलामको सुइरो रोपिएछ ! रगत भुलुलु बग्दै थियो, तिघ्रामा रोपिएको फलामे सुइरो नडराएरै स्वात्त झिकेँ । बेस्मारी दुख्यो । आँसु थाम्नै सकिँन । एक्लै रोएँ, झाडीभित्र पसेर । बाटोमा हिँडिरहेका एकजना अंकलले मेरो रुवाइ सुनेछन् । बुवालाई चिनेका रहेछन् । मलाई पनि चिनिहाले । अंकल झाडीभित्र आए र भने, “नरोऊ बाबु।” उनले त्यसो भन्दा मलाई झन् रुन आयो । फेरि भने, “हिँड अल्ताफकोमा जाम् घाउ ठूलै भएछ ।” म विस्तारै उठेँ, तिघ्रा समात्दै । तिनले साइकल डोर्‍याए । म पछिपछि लागेँ । अल्ताफ डाक्टरकोमा लगेर मलमपट्टी गरिदिए । टिटनसको सुइ लगाइदिए डाक्टरले । फलामको सुइरो रोपियो, सुइ पनि रोपियो । सुइको रोपाइले रन्थनिएको थिएँ पर अडिएको त्यही साइकल देखेँ । देखेर खुब रिस उठ्यो । घर जान खुब डर लागिरहेको थियो । तिनै अंकलले विस्तारै घर पुर्‍याइदिए । घरमा कोही थिएनन् त्यसैले खुसी लाग्यो । मलाई लागेको त्यतिविधि चोट देख्या भए बुवाले मलाई भकुर्नुहुन्थ्यो । चुपचाप साइकल थन्काएँ । कोठामा पस्नेबित्तिकै पाइन्ट लगाएर बसेँ । एक हप्ताजति घाउ निको भएन । त्यतिन्जेल साइकल पनि चलाइनँ । घटनाबारे घरमा कसैलाई बताइनँ, मलाई उपचार गरिदिने अंकललाई पनि वाचा गराएको थिएँ, बुवालाई नभन्न । भन्नुभएनछ । साइकल मोहले मलाई धेरै चोट दियो, अनि धेरै खुसी पनि । अलि सानै हुँदा बुवाले मलाई जिनको राम्रो हाफपाइन्ट किनिदिनुभएको थियो । "डेढ सयको हो अलि जतन गरेर लगा । दशैँलाई पनि यही हो ।" भन्नुभएको थियो । नयाँ कपडाको खुब जतन गर्थेँ । त्यतिबेला डेढ सयको हाफपाइन्ट लगाउन पाउनु मेरो लागि हिराजडित सुन्दर कपडा लगाएबराबर थियो । नयाँ हाफपाइन्ट नागमणीझैँ भएको थियो । २४ घण्टा मैसँग हुने । साथीहरूले इर्ष्या गरेका थिए, मैले लगाएको त्यो जिनको हाफपाइन्टको । उनीहरूले आफ्ना बुवालाई मेरोझैँ हाफपाइन्ट किनिदिन जिद्दी गर्थे । एकपटक त्यही हाफपाइन्ट लगाएर साथीहरूसँग गुच्चा खेलिरहेको थिएँ । परबाट रिक्सा आएको देखेँ । रिक्साको पछिल्तिर झुण्डिन मन लागेर अखपै भयो ! मेरो हाफपाइन्टझैँ नयाँ र राम्रो रिक्सा नजिकैबाट गुडेर गयो । गुच्चा खेल्न छाडेर रिक्सा पछाडि खुरुरु दगुरेँ । अनि पछाडि झुन्डिएँ । ओहो ! एकैछिनमा संसार अँध्यारो भयो । रिक्साको पछाडिको चेनले मेरो हाफप्यान्ट समातेछ ! हाफप्यान्ट धररर च्यातियो । छालामा पनि सुइरो रोपेझैँ भयो । तिघ्रामा रगत देखेँ । अनि कराएँ, "ओए रिक्सामान रोक ! म मरेँ ।" म पछाडि झुन्डिएको देखेकै थिएन उसले तर आवाज सुन्यो, अनि रिक्सा रोक्यो । मलाई देखेर डरायो । अनि समातेर मलाई निकाल्यो त्यहाँबाट । म पिडाले छटपटिएको थिएँ । रिक्सामानले मलाई बोकेर घर पुर्‍याइदियो । मैले च्यातिएको हाफप्यान्ट हेरेर रुवाईको डाँको बढाइरहेको थिएँ । हाफप्यान्ट धुजा-धुजा भएको थियो । म खुब रोएँ । बुवा नजिकै आउनुभयो, “नरो भोलि यो भन्दा नि राम्रो किन्दिन्छु ।” त्यसपछि मैले दुखाइ बिर्सेँ । रुँदारुँदै हाँसे । उपचार गरेर ठीक भएपछि खुब गाली गर्नुभयो, “त्यस्तो राम्रो हाफप्यान्ट च्यातेर मर्‍यो अब किन्दिम्ला नयाँ ! १० पास भएपछि मात्रै तँलाई नयाँ लुवा किन्दिन्छु अब ।” ओहो २ कक्षा पढिरहेको फुच्चे म कहिले होला त्यतिका पढिसक्ने ! जिनको राम्रो हाफप्यान्ट लगाउन भएपनि अब मैले १० पास गर्नैपर्ने थियो ! १० पढ्दापढ्दै नयाँ साइकल चाहिँ घरमा भित्रियो । यतिबेला पहिलाझैँ बदमासी गरिनँ । एसएलसी तयारीको चटारो पनि थियो, हुर्किसकेको पनि त थिएँ । नयाँ साइकल मेरो र पुरानो चाहिँ बुवाको । स्कुल पढ्दाजस्तो यसबेला साइकलप्रतिको मोह हराइसकेको थियो तर पनि खुसीचाहिँ थिएँ । मेरो भागमा एउटा सिङ्गो साइकल जो थियो । स्कुलमा नयाँ साइकल लैजान पाएको थिएँ । साथीहरूमाझ ठूलो शान थियो । किनकि उनीहरूमध्ये कसैको थिएन नयाँ साइकल । अब विस्तारै मलाई मोटरसाइकलको रहर लाग्न थाल्यो । अंग्रेजी पढाउने विकास सरलाई हेर्थेँ, मोटरसाइकल चढेर आउँछन् । टिर्लिक्क पार्छन् 'क्रक्स' मोटरसाइकल । मेरो साइकल भन्दा पनि बढी चम्केको हुन्थ्यो त्यो ! मैले कल्पन थालेँ, “ओहो मोटरसाइकल किन्ने दिन कहिले होला मेरो ।” सपना पनि देख्न जानेको थिइनँ त्यतिबेला । त्यसैले मोटरसाइकल किन्न सक्ने हैसियत पनि कल्पन जान्दिनथेँ । धेरै वर्षपछि समय मेरो पोल्टामा खस्यो । मोटरसाइकल पनि किनेँ । एकफेर घर लगेर बुवालाई देखाउन मन लागेको थियो, असाध्यै । त्यसैअनुसार, आफ्नै मोटरसाइकलमा घर जाने निधो गरेँ । “म घर आउँदैछु बुवा, कलंकीबाट भर्खर बस चढेँ ।” जाँदै त म मोटरसाइकलमा थिएँ । तर घरमा चाहिँ बसमा आइरहेको बताउनु पर्थ्यो । लामो बाटो, पानीमा रुझ्दै घर पुगेँ । साँझमा घर पुग्दा भिजेका लुगा ओभाइसकेका थिए । गेटमा मोटरसाइकल रोकेर धेरैबेर हर्न बजाएँ । “हरे को हो !” बुवा झोक्किँदै गेट खोल्न आउनुभएको थियो । मलाई मोटरसाइकलमा देखेपछि एकछिन ट्वाँ पर्नुभयो । पछाडि जगुभाइ पनि थियो । हेडलाइटको प्रकाशलाई हत्केलाले छेक्दै बोल्नुभयो बुवा, “ओहो कस्तो राक्षस हो यो तेती लामो बाटो मोटरसाइकिलमा आउनी गाँठे !” “गेट खोल्नु न पैला ।” म हाँसे । “साँचो बोले त आउन दिनुन्थ्यो र !” चुइँ ऽऽऽ गर्दै गेट खुल्यो, पेन्ट नलगाएकोले खिया पर्न थालेछ । बुवाको अनुहारमा उमेरले पारेको खियाजस्तै गेटलाई देखेँ । मोटरसाइकलमा दस घण्टा लामो सफरपछि घर पुगेको थिएँ । बाहिरै आँगनमा मोटरसाइकल राख्न थालेको देखेपछि बुवाले भन्नुभयो, “भित्र बरण्डामा राख् । चिसोले रङ खुइल्याउँछ ।” छोरोले कमाउन थाल्नेबित्तिकै किनेको मोटरसाइकल धित मरुन्जेल हेर्न त्यसको नजिक जानुभयो बुवा । माया गरेर त्यसलाई छुनुभयो । अनि भन्नुभयो, “अझै माया गर्न जान्याछैनस् है आफैले कमाएर किन्दानि ।” म हाँसे । बुवा पनि हाँस्नुभयो । बाइक बरण्डामा उकाल्न खोजेँ । एकैपटकमा सकिनँ । फेरि प्रयास गरेँ, टायर चिप्लीयो । तेस्रो पटक पनि सकिनँ । “पख् चक्का खराब हुन्छ ।” बुवाले भन्नुभयो । अनि गोठतिर लम्कनुभयो । बाइक उकाल्न सजिलो बनाउन एउटा सानो काठ लिन जानुभएको रैछ । बरण्डा र आँगनलाई छुने गरी त्यो फलेक राखिदिनुभयो । यसपाली एकैफेरमा उक्लियो । “ढङ्गसङ्ग छैन तेसै भटभटे चढ्छ !” आफ्ना दुई हात बाँधेर ढाडतिर लगेर भन्नुभयो । कसैलाई सुझाव दिँदा उहाँले गर्ने पुरानै हाउभाउ हो उहाँको । घर नगएको लामो समय भएको थियो । वरिपरि हेरेँ । आफू खेलेको ठाउँ । पर उभिएका थिए बेलौँती र आँपका रुख । मलाई देखेर मुस्कुराएझैँ लाग्यो । ती रुखमा चढेर बाल्यकालको एउटा खण्ड पार भएको थियो । बुढा भएछन् रुख, म चाहिँ तन्नेरी । बाहिर चौकीमा थचक्कै बसेँ । सँगै गएको जगुभाइ पनि मेरो छेउमा बस्यो । बुवा मोटरसाइकल नजिक जानुभयो । गएर सर्सर्ती हेर्नुभयो । घरि पूर्वबाट, घरि पश्चिम, घरि उत्तर र घरि दक्षिणतिरको एङ्गलबाट । प्रत्येकपटक दिशा फेर्दा मतिर हेरेको देखेँ । भुइँजस्तै मैलो कपडाले बाइकको ट्याङ्की र हेडलाइट पुछिदिनुभयो । सोँचे मैले बाइकलाई गर्ने जत्तिकै माया बुवाले पनि गर्नुहुन्छ होला, किनकी छोरो त्यसमा चढेर हिँड्छ र भिडभाड काठमाण्डौँको फन्को लगाउँछ । पुछेर सकेपछि बुवाले एक्सिलेटर बटार्नुभयो । हेडलाइट हेर्नुभयो । सेलाउन नपाएको साइलेन्सर पाइप छुनुभएको थियो, पोलेछ ! हात स्वाट्ट झिकेको देखेँ अनि भनेँ, “पोल्छ केरेनि बुवा, इन्जिन तातो छ ।” दुई दिन घर बस्दा सबै ठाउँ मोटरसाइकलमै चाहारेँ जुन ठाउँहरू वर्षौँ अगाडि साइकलमा फन्को लगाउँथे । हुर्किएको समयले एकपटक नोष्टाल्जिक बनायो । काठमाण्डौँ फर्किने दिन बिहानै खाजा खान भान्छामा पसेँ । मोटरसाइकल आँगनमा थियो, बरण्डाबाट बुवाले नै निकाल्नुभएको रहेछ । पुछ्नुभएछ पनि । बिहानको घामझैँ टल्किएको थियो त्यो । खाजा खाएर हिँड्ने तर्खर गर्न थालेँ । बुवा मोटरसाइकल नजिकै उभिएर घरि मतिर घरि मोटरसाइकतिर हेर्नुहुन्थ्यो । बुर्कुसी मारेको समयसँग बुवाले गफ गरिरहेजस्तो लाग्यो । “म जान्छु बुवा अब ।” हलुका झोला पछाडि भिरेर बोलेँ । बुवा चाहिँ केही नबोली मोटरसाइकललाई अझै हेरिरहनुभएको थियो । त्यसलाई मुसारिरहनुभएको थियो । "विस्तारै चलाएस् नि। हाइवेमा डर हुन्छ।" भन्नुभयो । जिन्दगीको हाइवेमा द्रुत गतिमा कुद्ने रहर भएको म। बुवा भन्नुहुन्छ "विस्तारै हिँड्।" मुसुक्क हाँसेँ र टाउको हल्लाएँ। "सुरक्षित पुग्नेछु, सुरक्षित गति महत्वपूर्ण हो बुवा।" हेल्मेटको फिता बाँध्न बिर्सेको रहेछु। बुवाले नै बाँधिदिँदै भन्नुभयो, "कलंकी पुग्नेबित्तिकै फोन गरेस् नि !" त्यसपछि जगुभाइ र म अघि बढ्यौँ, बिहानको घामलाई पछ्याउँदै । अलि पर पुगेर रियर भ्यू मिररमा हेरेँ बुवा उही खिया लागेको गेट समाएर मतिर हेरिरहनुभएको थियो ।