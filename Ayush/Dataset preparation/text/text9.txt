जीवनमा सबैभन्दा महत्वपूर्ण सायद मृत्युको बोध हो। जब मानिसलाई आफू सन्निकट अँगालो हाल्न आतुर मृत्युको बोध हुन्छ, केही समयसम्म ऊ छट्पटिन्छ, आक्रोशित हुन्छ, रुन्छ, फडफडिन्छ। र, एक दिन त्यस्तो समय आउँछ, ऊ मृत्युलाई स्वीकार गर्छ। मस्तिष्कले मन्थन गर्छ– अरे, ममात्र मरिरहेको छैन, सारा मानिस मरिरहेका छन्, सारा अस्तित्व पलपल मरिरहेको छ, किन म जीवनकालमै आफ्नो मृत्युको यति गहिरो शोक गरिरहेको छु? त्यसपछि सास फेरिरहेकै क्षण मृत्युको शोकमा छट्पटिनुको सट्टा मानिस जीवनको वास्तविक यात्रामा डोरिन्छ। जीवनलाई प्रेम गर्न थाल्छ। जीवनप्रति गहिरो प्रेम सायद मृत्युको बोधमा मात्र प्राप्त हुन्छ। प्रकृतिको एउटै स्वभाव प्रेम हो। प्रेमको जगमा प्रकृति उभिएको छ। जब हामी प्रेम गर्न थाल्छौं–आफैंलाई, प्रियजनलाई, संसारलाई, अस्तित्वलाई– हाम्रो जीवनको साँचो यात्रा सुरु हुन्छ। क्यान्सरले सात वर्ष थलिएर ६७ वर्षको उमेरमा बिहीबार बिहान ओम अस्पतालमा शरीर विसर्जन गरेका साहित्यकार तथा समाजसेवी जगदीश घिमिरेको जीवनमा साँचो प्रेम, मेरो अनुभवमा, जब उनलाई यो घातक रोगको निदानसँगै मृत्युको गहिरो बोध प्राप्त भयो, तब बल्ल सुरु भयो। चिकित्सकीय भाषामा मल्टिपल माइलोमा भनिने एक प्रकारको रक्त क्यान्सरसँग जुधिरहेका घिमिरेको शरीरले पाँच सातासम्म ओम अस्पतालमा भएको सघन उपचार थेग्न सकेन। र, उनी गए। घिमिरेको जीवन सामान्य थियो– रामेछाप, काठमाडौं, विदेश, संघसंस्था, साहित्य, श्रीसम्पत्ति, क्यान्सर र मृत्यु। यो सिलसिलामा एउटा कोसेढुंगा छुटेको छ, ‘अन्तर्मनको यात्रा।’ सायद उनको जीवनको सबैभन्दा महत्वपूर्ण अनुभव ‘अन्तर्मनको यात्रा’ हो। क्यान्सरले उनलाई मृत्युबोध दियो र उनले एउटा ‘अन्तर्मनको यात्रा’ पूरा गरे। रोगले थलिएपछि उनले मनभित्रै गरेको यो यात्राले मदन पुरस्कार हासिल गरेको थियो। यसअघि उनले साविती उपन्यासहित केही कृति लेखेका थिए। तर, उनी क्यान्सर लागेपछि जति हिट भए, त्यसअघि साहित्यमा त्यति हिट थिएनन्। क्यान्सर लागेपछि उनले लेखेका दुई सिर्जना ‘अन्तर्मनको यात्रा’ र ‘सकस’ नेपाली साहित्यका दुई कालजयी कृति हुन्। तामाकोशी सेवा समिति खोलेर जिल्लामा थुप्रै काम गरेका उनी समाजसेवी छँदै थिए, क्यान्सरपछि सय प्रतिशत समाजसेवी बने। बाहिर पनि। साहित्यकार छँदै थिए, क्यान्सर लागेपछि सय प्रतिशत साहित्यकार बने र हजारौं पाठकको मनमा प्रेरणा जगाए। सय प्रतिशत मित्र, सय प्रतिशत पति, सय प्रतिशत बुबा बने। मलाई लाग्छ, क्यान्सरले उनलाई जीवनप्रति गहिरो प्रेम महसुस गरायो। हामी सबैसँग प्रेमको अंश हुन्छ, तर जबसम्म त्यो पूरापूर, सय प्रतिशत हुँदैन, तबसम्म अपूरो रहन्छ। र, मृत्युको गहिरो बोधले नै जीवनमा प्रेमको वास्तविक अनुभव सुरु हुन्छ। क्यान्सरपछिको सात वर्ष जगदीश घिमिरे जति सक्रिय र ‘इन्थुजियास्टिक’ थिए, सायद त्यसअघिको साठी वर्षभरि नै थिएनन्। जीवनको साँचो अर्थ उनले यिनै सात वर्षमा हासिल गरे। त्यसको प्रमाण उनले ‘अन्तर्मनको यात्रा’मै दिएका छन्। क्यान्सर मृत्यु बोधको एउटा मौका बन्न सक्छ तर भयानक र पीडाले भरिएको हुन्छ त्यो। सायद जगदीश घिमिरेको परिवारले जति नजिकबाट, अझ दशकौंदेखि उनीसँगै जीवनगाडा डोर्‍याइरहेकी दुर्गा घिमिरेले जति नजिकबाट कसले बुझेको होला भयानक रोगले दिने मृत्युबोधको पीडा? र, प्रियजनको निधन मृत्युबोधको अर्को मौका हो। घाटमा कसरी मानिसले आफूले गरेका सारा गल्तीहरुको लेखाजोखा गर्छ? कसरी अन्तर्मनको यात्रामा डोरिन्छ मलामी गएको क्षण मानिस? कसरी प्रियजनको जलिरहेको शरीरसँगै आफ्नो सांसारिक यात्राको क्षणभंगुरता महसुस गर्छ? अन्तर्मनको यात्रा, मृत्युबोध, मृत्युलाई गहिरोसँग स्वीकार गर्ने गुण र प्रकृतिको प्रेमपूर्ण स्वभावमा एकाकार भएर प्रेमले भरिएको यात्राको सुरुवात नै सायद प्रिय जगदीश घिमिरेको निधनले दिएको सबैभन्दा ठूलो तत्वज्ञान हो। मृत्युबोधजति जीवनमा केहीले पनि रस भर्न सक्दैन तर त्यही मृत्युबोध हामीलाई जगदीश घिमिरेजसरी क्यान्सरबाट होइन, यिनको जीवनलाई गहिरोसँग महसुस गरेर प्राप्त भयो भने घिमिरेको आत्माले केही राहत महसुस गर्नेछ। मृत्यु सुरुवात हो र यसका आफ्नै दार्शनिक व्याख्या होलान्। जगदीश घिमिरेको मृत्यु कमसेकम मेरा लागि भने मृत्युबोध यात्राको सुरुवात हो। जगदीश दाइ! तपाईंको निधनमा मेरा आँखाबाट थोपै आँसु खसेनन्। सायद संसारतिरको यो विद्रुप यात्राले मेरा आँखा रित्तिएका छन् तर तपाईंको निधनले मभित्र केही नराम्रोसँग हल्लिएको छ र म त्यो थर्थराहट अहिलेसम्म पनि महसुस गरिरहेको छु। सायद तपाईंको मृत्यु मेरालागि मृत्युबोधको मौका बन्न सक्छ। हामी सबैका लागि। तपाईंको आत्मालाई धन्यवाद!
अख्तियार दुरुपयोग अनुसन्धान आयोगले सरकारी ओहदामा रहेका १० कर्मचारीको बैंक तथा वित्तीय विवरण मागेको छ । २ सय ५० जनाको सम्पत्ति छानबिन गरिरहेको अख्तियारले केही दिनअघि राष्ट्र बैंकलाई पत्र लेखी ती कर्मचारीसहित श्रीमती र परिवारका सबै सदस्यको बैंक विवरण मागेको आजको राजधानी दैनिकमा खबर छ । आयोगले पहिलो चरणमा छानबिनको दायरामा आएका २ सय ५० जना कर्मचारी तथा अन्य व्यक्तिको लकर रोक्का गरेको थियो । लकर रोक्कापछि आयोगले नेपालभर रहेका बैंकसँग विवरण मागेको हो । आयोगले नेपाल विद्युत् प्राधिकरणका ऊर्जा व्यापार विभाग निर्देशक शेरसिंह भाट र उनको परिवारका सबै सदस्यको बैंक विवरण मागेको छ । पत्रमा भाटपत्नी, बाबु, हजुरबुबा, आमा, एक छोरा र एक छोरीको नाममा बैंक विवरण मागेको हो । पत्रमा उनीहरूको नाममा नेपालभरमा बैंक खाता भए( नभएको यथार्थ विवरण दिन भनिएको छ । अख्तियारले अकूत सम्पत्ति छानबिनको क्रममा काठमाडौं महानगरपालिकाका अधिकृत साधुराम भट्टराई, नेपाल विद्युत् प्राधिकरणका वितरण तथा ग्राहक निर्देशनालयका पूर्वमहाप्रबन्धक महेन्द्रलाल श्रेष्ठ, नेपाल विद्युत् प्राधिकरणका सहनिर्देशक हुमबहादुर केसी र उनको परिवारको नाममा रहेको बैंक विवरण पनि मागेको छ । यस्तै, अख्तियारले रमेशचन्द्र देवकोटा र उनको परिवारका सदस्यको पनि बैंक विवरण मागेको छ । यस्तै, रामबहादुर थापा र उनको परिवारको बैंक विवरण पनि आयोगले मागेको छ । काठमाडौं महानगरपालिकाका इन्जिनियर देवेन्द्र डंगोलको पनि विस्तृत बैंक विवरण मागिएको छ । अख्तियारले काठमाडौं महानगरपालिकाकै कर्मचारी बद्रीबहादुर खड्का र उनको परिवारका सदस्यको पनि बैंक विवरण मागेको छ । अकूत सम्पत्ति छानबिनको क्रममा जगतसिंह शाक्य र उनको परिवारको बैंक विवरण पनि अख्तियारले मागेको छ । आयोगले निरज अधिकारी र रेखा कार्की रेग्मीको पनि बैंक विवरण माग गरेको छ । विवरणका साथै उनीहरुको आयोगले निरज अधिकारी र रेखा कार्की रेग्मीको पनि बैंक विवरण माग गरेको छ । बैंकसहित विभिन्न प्रकारका नागरिक बचतपत्र र राष्ट्रिय बचतपत्र खरिद–बिक्रीको विवरणसमेत मागेको छ । उनीहरुकी पत्नी, छोरा(छोरी, बुबा, आमा र बाजेको नाममा नेपालभर भएका बैंक तथा वित्तीय संस्थामा खातासहित अन्य लगानी विवरण दिन भनिएको छ
बिवादास्पद छवि बनाएकी कतारको लागि नेपाली राजदूत मायाकुमारी शर्मालाई नेपाल सरकारले फिर्ता बोलाएको निर्णयविरुद्ध उनी अदालत जाने भएकी छन् । हिजो बसेको मन्त्रिपरिषद्को बैठकले शर्मालाई फिर्ता बोलाउने निर्णय गरेको थियो । एमाओवादी कोटाबाट कतारी राजदूतमा नियुक्त भएकी शर्माले त्यहाँ रहेर कुटनीतिक मर्यादा विपरित कार्य गरेको भन्दै आलोचना हुने गरेको थियो । आफू बर्खास्त भएको समाचार मिडियामार्फत सुनेको भएपनि अहिलेसम्म आफ्नो हातमा औपचारिक पत्र नपरेको बताउँदै एमाओवादी अध्यक्ष प्रचण्ड र परराष्ट्र मन्त्रालयको मिलेमतोमा आफूलाई फसाएको आरोप लगाएकी छन् । राजदूतको हैसियतले विविसी साझा सवाल कार्यक्रममा 'कतार नेपालीका लागि खुला जेल' भनि उनले अभिव्यक्ति दिएकी थिइन्। कान्तिपुर टेलिभिजन मार्फत् उक्त कार्यक्रम प्रसारित भएपछि त्यहाँको सरकारले शर्मासँग मात्र हैन नेपाल सरकारसँग पनि आपत्ति प्रकट गरेको थियो । माओवादी कोटामा अठार महिना अघि नेपालीहरुको उल्लेख्य संख्या रहेको मुलुक कतारका लागि राजदूत भएकी शर्मा यसअघि पनि पटकपटक अशोभनिय व्यवहार देखाइसकेकि छिन्। आफ्नो क्रियाकलाप आलोचना गरेर लेख प्रकाशित गरेबापत एक नेपालीलाई फिर्ता पठाइदिन भनि उनले कतार सरकारले पत्र काट्ने काम समेत गरेकि थिइन। त्यहाँ रहँदा उनले नेपाली श्रमिकहरुको हक हितको पक्षमा काम गर्नु पर्नेमा उल्टै श्रमिकहरु विरुद्ध खनिँदै आएकी थिइन् । शर्माको कामकारबाहीप्रति असन्तुष्टि जनाउँदै कतारी सरकारले औपचारिक पत्र लेखेपछि पनि शर्माले पदीय मर्यादा ख्याल नगरी कतारको विदेश मन्त्रालयलाई आफ्नो बचाउँको लागि पत्र लेखेकी थिइन्।
संबैधानिक राजनीतिक संवाद तथा सहमति समिति अर्न्तगत गठित उपसमितिले विगतदेखि वर्तमानसम्म सरकारले विभिन्न राजनीतिक दल तथा सरोकारवालाहरुसँग गरेको सहमति र सम्झौताको 'सफ्ट कपी' मंगलबार साँझसम्ममा उपलब्ध गराउन शान्ति तथा पुर्ननिर्माण मन्त्रालयलाई पत्राचार गरेको छ। उपसमितिका संयोजक पूर्णबहादुर खड्काको नेतृत्वमा सोमबार बसेको उपसमितिको बैठकले तत्कालिन सात दल र माओवादीबीच भएको १२ बुँदे सहमतिदेखि अहिलेसम्म सरकारले विभिन्न संर्घषरत पक्षहरुसँग गरेको सहमति र सम्झौताको अध्ययन गरी संविधान निर्माणसँग सम्बन्धित विषयहरुको निर्क्यौल गर्न मन्त्रालयसँग त्यी सबै सहमतिहरुको 'सफ्ट कपि' माग गरेको हो। यद्यपी शान्ति मन्त्रालयसँग विगतमा भए गरेका सहमति र सम्झौंताको 'सफ्ट कपि'को कुनै कार्यालय रेकर्ड नभएको जानकारी उपसमितिलाई आएको उपसमितिका एक सदस्यले बताए। उपसमितिले यसअघि सचिवालयमा प्राप्त सहमतिहरुको एकीकृत संगालोबाट झण्डै ८५ वटा बुँदा संविधान निर्माणको विषयमा सम्बन्धित रहेको ठहर गरेको छ। उपसमितिका सदस्यहरु र सचिवालयले गरेको अध्ययन अनुसार विगतमा सरकार र सहमतिमा हस्ताक्षर गर्ने विभिन्न पक्षहरु दुबैले कतिपय विषयको ज्ञानबिना सहमतिका लागि सहमति मात्रै गरेको तथ्य फेला परेको ती सदस्यले सेतोपाटीलाई बताए। उपसमितिका एक सदस्यका अनुसार १२ बुँदे समझदारीदेखि विस्तृत शान्ति सम्झौता हुने समयसम्ममा तत्कालिन सरकार, माओवादी र अन्य द्धन्द्धरत पक्षबीच ३० वटा र त्यस यता ७१ गरी १ सय १ वटा सहमति भएको पाइएको छ। जसमा अहिलेसम्म उपसमितिले ६१ वटा बुँदा संविधानमा समावेश हुने राज्य पुनःसंरचना, निर्वाचन प्रणाली, शासकीय स्वरुप जस्ता विषयहरुसँग सम्बन्धित रहेको निक्यौल गरेको छ। त्यसमा थप २५ वटा जति बुँदा थपिन सक्ने सचिवालय स्रोतले जानकारी दिएको छ। उपसमितिका संयोजक खड्काका अनुसार संबैधानिक राजनीतिक संबाद तथा सहमति समिति मातहत गठित उपसमितिले विगतमा भए गरेका सबै सहमति र सम्झौताको अध्ययन गरी संविधानसँग सम्बन्धित विषयहरुको प्रतिवेदन जेठ २ गतेभित्र समितिलाई बुझाउने तर्फ क्रियाशिल रहेको छ। 'उपसमितिले विगतका सहमतिहरुको अध्ययन गरी प्रतिवेदन तयार पार्दा आवश्यक परेमा सहमति र सम्झौतामा हस्ताक्षर गर्ने राजनीतिक दलका साथै सरोकारवाला पक्षका प्रतिनिधिहरुलाई वोलाई थप सम्बाद र वार्ता गर्न सक्नेसम्मको अधिकार रहेको छ,' खड्काले भने। 'विगतमा संविधानसभामा उपस्थित राजनीतिक दलहरुले कार्यतालिका तयार पारेर पनि संविधान निर्माणमा गम्भिर रुपले काम गर्न सकेनन भन्ने नकरात्मक सन्देशलाई यसपटक हामी चिर्नका लागि सबै सार्मथ्य लगाएर काम गरी रहेका छौ,' उनले भने।
कानुन व्यवसायीहरुले यसअघिको निर्वाचन क्षेत्रमा धेरै परिवर्तन गर्न आवश्यक नरहेको सुझाव निर्वाचन क्षेत्र निर्धारण आयोगलाई दिएका छन्। आयोगले आज बानेश्वरमा कानुन व्यवसायीहरुसँग गरेको छलफलमा उनीहरुले अन्तरिम संविधानअनुरुप यसअघिको २०५ निर्वाचन क्षेत्रलाई नचलाई बढेको ३५ क्षेत्रमा पनि थोरै मात्रै परिवर्तन गर्न सुझाव दिएका छन्। पूर्व मुख्यसचिव एवम् अधिवक्ता तीर्थमान शाक्यले भने, …अन्तरिम संविधानको धारा ६३, उपधारा ३ अनुरुप यसअघि बढेको ३५ निर्वाचन क्षेत्रमा मात्रै थपघट गर्न सकिन्छ। त्यसबेला २५ जिल्लाका ३५ क्षेत्र थप गरिएकोमा काभ्रेबाहेकका थपिएका जिल्लामा जनसङ्ख्या बढेको देखिएको छ। त्यसैले काभ्रेबाहेकका अन्य जिल्लामा क्षेत्र घटाउन हुँदैन।' नेपाल बार एसोसिएसनका अध्यक्ष हरिकृष्ण कार्कीले चलाउनै पर्नेबाहेक पहिलेको निर्वाचन क्षेत्रलाईनै यथावत राखेर अगाडि बढ्न सुझाव दिएको जानकारी दिए। उनले थपिएका ३५ क्षेत्रलाई मात्रै थपघट गर्न सकिने प्रावधान संविधानमा रहेकाले सोहीअनुरुप क्षेत्र निर्धारण गर्दा भूगोल र जनसङ्ख्यालाई बढी चलाउनुपर्ने नदेखिएको भनाइ राख्नुभयो। वरिष्ठ अधिवक्ता राधेश्याम अधिकारी, हरिहर दाहाल, सरिताराज भण्डारीलगायत एक दर्जन कानुन व्यवसायी छलफलमा सहभागी थिए। रासस
हात्ती पाईले रोगको उच्च जोखिममा रहेको कैलालीमा धेरैजसोले हात्ती पाईले रोग विरुद्धको औषधी खाएनन् । सरकारले देशभरका ६८ जिल्लामा आजदेखि हात्ती पाईले रोग विरुद्धको औषधी खुवाउने तीन दिने अभियान थालेको छ । अभियानको पहिलो दिन औषधी खुवाउने केन्द्र दिनभर प्राय सुनसान रहेका छन् । धनगढीस्थित सेती अञ्चल अस्पतालका एक जना बाहेक कुनैपनि चिकित्सकले हात्ती पाईले रोग विरुद्धको औषधी सेवन गरेनन् । अस्पताल हाता भित्र रहेको केन्द्रमा खटिएकी सुनैना श्रेष्ठले एक जना चिकित्सक डाक्टर सूर्य हमालले मात्रै औषधी सेवन गरेको बताइन्। उनले अन्य केही चिकित्सकहरु मध्ये कसैले खाना नखाएको र कसैले पछि खाउला भन्ने जवाफ दिने गरेको बताईन । ‘अझै दुई दिन बाँकी छ’ उनले भनिन्–‘सायद भोलि पर्सी पनि खानुहुन्छ होला ।’ गत वर्ष पहिलो चरण अन्र्तगत हात्ती पाईले रोग विरुद्धको औषधी सेवन गरेका केही व्यक्तिहरुले स्वास्थ्यमा समस्या भएको बताएका थिए । जसका कारण यसवर्ष सर्वसाधारण औषधी सेवन गर्न डराईरहेका छन् । ‘हल्लाकै कारण धेरैजसोले औषधी सेवन गर्न मानेका छैनन्’ धनगढी नगरपालिका कार्यालयमा रहेको केन्द्रमा खटिएकी स्वयम्सेविका मधु थापा केसीले भनिन्–‘ज्यादै कमले मात्रै औषधी सेवन गरेका छन् ।’ कैलालीकै टीकापुर नगरपालिकामा दुईवटा बोर्डिङ स्कुलले होस्टेलमा बस्दै आएका विद्यार्थीहरुलाई हात्ती पाईले रोग विरुद्धको औषधी खुवाउन अस्वीकार गरेका छन् । अभिभावकको आग्रह अनुसार विद्यार्थीहरुलाई औषधी खुवाउन गएको टोलीलाई विद्यालयका प्रिन्सिपलले फिर्ता पठाई दिएका छन् । जिल्ला जनस्वास्थ्य कार्यालय कैलालीका प्रेमबहादुर सिंहले गणेश बाबा बोर्डिङ स्कुल र खड्ग मेमोरियलले विद्यार्थीहरुलाई औषधी खुवाउन अस्वीकार गरेको बताएका छन् । जिल्ला जन स्वास्थ्य कार्यालय कैलालीले जिल्लाका सात सय केन्द्रमार्फत हात्ती पाईले रोग विरुद्धको औषधी खुवाउने अभियान थालेको छ । हात्ती पाईले रोग विरुद्धको औषधी सेवन गर्दा ज्वरो आउने, टाउको दुख्नुका साथै ज्यान समेत जाने हल्लाले धेरैजसोले औषधी सेवन गर्न अस्वीकार गरेका छन् । चिकित्सकहरुले भने हात्ती पाईले रोगको जीवाणु भएका व्यक्तिले औषधी सेवन गर्दा सामान्य असर देखिन सक्ने बताएका छन् । ‘सामान्य रुपमा टाउको दुख्ने र बान्ता हुने समस्या हुनसक्छ’ सेती अञ्चल अस्पतालका चिकित्सक डाक्टर सूर्य हमालले भने–‘यो समस्या करिव ५ देखि ७ प्रतिशतमा देखिन सक्छ ।’ कतिपय सर्वसाधारणले भने हात्ती पाईले रोग विरुद्धको औषधी खुवाउने अभियानका बारेमा जानकारी नै नभएको बताएका छन् । सरकारले अभियानका बारेमा ब्यापक प्रचार प्रसार गरेको बताए पनि कतिपय सर्वसाधारणले यस बारेमा थाहै पाउन सकेका छैनन् । धनगढी बजारमा रिक्सा चलाउँदै आएका चन्द्र रानाले आफूलाई यस बारेमा कुनै जानकारी नभएको बताए । सरकारले हात्ती पाईले रोग विरुद्धको औषधी खुवाउने अभियान सफल पार्न भन्दै लाखौं रुपैयाँ मात्रै प्रचार प्रसारमा खर्चेको छ । जिल्ला जनस्वास्थ्य कार्यालय कैलालीले समेत बढि भन्दा बढि व्यक्तिलाई औषधी खुवाउने भन्दै विगत केही समयदेखि नै प्रचार प्रसारका साथै विविध कार्यक्रम गर्दै आएको छ । गत वर्ष कैलालीमा करिव ६० प्रतिशतले हात्ती पाईले रोग विरुद्धको औषधी सेवन गरेको जिल्ला जन स्वास्थ्य कार्यालय कैलालीका वरिष्ठ जनस्वास्थ्य अधिकृत जयबहादुर कार्कीले बताएका छन् । उनले यसवर्ष कुल ८ लाख जनसंख्यामा करिव ७ लाखलाई औषधी खुवाउने लक्ष्य रहेको बताए । अभियानको पहिलो दिनको अवस्था हेर्दा जिल्ला जनस्वास्थ्य कार्यालय कैलाली आफ्नो लक्ष्य पूरा गर्ने अवस्थामा देखिदैन ।
देशभरका सामान्यजनहरुको आशाका केन्द्र बनेका एसएसपी रमेश खरेल फेरि एकपटक विवादित बन्न पुगेका छन्। सबैलाई थाहा छ, यसपालिको विवादको कारण उनको आफ्नै अभिव्यक्ति हो र उनको अभिव्यक्तिमा शतप्रतिशत सत्यता भए तापनि त्यो प्रहरी संगठनको एक जिम्मेवार अधिकृतको मर्यादाभित्र पर्दैन। हाम्रो समाज स्वभावैले भावनात्मक, उत्तेजनात्मक र प्रतिक्रियात्मक छ । हामी नेपालीहरुको एउटा गजबको विशेषता छ । हामी कुनै खास मुद्दाकै आधारमा कसैप्रति शतप्रतिशत सकारात्मक र शतप्रतिशत नै नकारात्मक बनिदिन सक्छौं । खरेलको पक्षमा अहिले र विगतमा पनि जेजे भइरहेछ त्यो सबै नेपाली समाजको मनोविज्ञानको प्रतिविम्ब पनि हो । हामी कतिसम्म एकोहोरो तर्क गर्न सक्छौं भने आफूले विश्वास गरेको एक प्रहरी अधिकारीले कहिल्यै कुनै गल्ती नै गर्दैन । हामीले विश्वास गरेको नेताले कहिल्यै पनि गल्ती गर्दैन। हामीले विश्वास गरेको ड्राइभरबाट कुनै त्रूटि नै हुँदैन । यो नेपाली समाजको जरैसम्म पुगेको प्रवृत्ति हो। हामी आफूले आशा गरेको व्यक्तिप्रति पूर्वाग्राही भएर उसको केवल राम्रा कुराहरुमा बहकिन थाल्छौं । उसलाई कमजोरीहरुप्रति सचेत बनाउने चेष्टानै गर्दैनौं । फलस्वरुप तिनै कमजोरीहरुमाथि टेकेर हाम्रा आशाहरुमाथि तुषारापात हुनसक्छ। अहिले रमेश खरेलका सन्दर्भमा पनि ठीक त्यही कुरा लागू हुन्छ। रमेश खरेल कमजोरीहरु नै नभएको अद्‌भुत पात्र होइनन्। त्यतिकै स्पष्ट दोस्रो सत्य के पनि हो भने रमेश खरेलप्रति समाजको विश्वास र अपेक्षाबाट अत्तालिएका मानिसहरु उनकै संगठनभित्र र बाहिर पनि प्रशस्त छन्। तिनीहरू खरेलको कमजोरीमाथि टेकेर उनलाई पाखा लगाउने उपायको खोजीमा छन्। हामीले त्यसलाई आत्मसात् गर्नुपर्छ। खरेल विरोधीहरुलाई तह लगाउनकै लागि पनि उनी स्वयंलाई आफ्ना कमजोरीहरुबारे सचेत गराउनुपर्दछ। सुरक्षा निकायमा काम गर्नेहरूले संगठनको आलोचना गर्दा स्वतन्त्र नागरिकले जस्तो गर्न मिल्दैन। कुनैपनि संगठनमा काम गर्दा संगठन बाहिरको सद्‌भावले भित्रको वातावरणले जति महत्व राख्दैन। त्यसैले खरेलका यस्तै कमजोरीहरूमाथि टेकेर उनलाई पाखा लगाउने प्रपञ्चबाट जोगिनकै लागि पनि उनी संयमित हुनुपर्छ। अन्यथा हाम्रो शुद्ध विश्वासले हार्छ । रमेश खरेलले पनि हार्नुपर्छ।
लक्ष्मी हुन्डाई मनाङ मर्स्याङदीले सफल पोखरा कपको फाइनलमा प्रवेश गरेको छ। नेपाल आर्मीको त्रिभुवन आर्मी क्लबलाई २—१ गोल अन्तरले पन्छाउँदै फाइनलमा प्रबेश गरेको हो। पहिलो संस्करणमा उपविजेता बनेको आर्मीलाई पराजित गर्दै मनाङले शाख जोगाउन बैकल्पिक खेलाडीको सहयोग लिनु परेको थियो। रुपेश केसीको स्थानमा मैदान प्रवेश गरेका विशाल राईले तीन मिनेटपछि रिवाउण्डमा गोल गरेपछि मनाङ मर्स्याङदीले उपाधि रक्षाको बाटोमा अग्रसर बनेको हो। अतिरिक्त समयमा धकेलिने सम्भावना बढ्दै गएको अवस्थामा ८८ औं मिनेटमा राईले निर्णायक गोल गरेपछि तीनलाख ५५ हजार पुरस्कार राशीको उपाधिको लागि बिहीबार हुने सेमिफाईनल विजेतासित प्रतिस्पर्धा गर्ने छ। खेलको १३ औं मिनेटमा सागर थापाको क्रस बललाई सदुपयोग गर्दै दिपक राईले हेड गोल गरेपछि मनाङका समर्थक खुशीयाली मनाएका थिए। स्ट्राईकर भरत खवासलाई लियोनेल स्टेफेनले लडाएपछि रेफ्री लव खत्रीले आर्मीलाई पेनाल्टीको अवसर दिए। पेनाल्टीलाई राजु तामाङले मनाङका गोलकिपर विशाल श्रेष्ठलाई जिल्याउ“दै ३४ औं मिनेटमा गोल गरेर खेल बराबरीमा ल्याई पुर्‍याए। पहिलो संस्करणमा उपविजेता बन्दै उपाधिविहीन बनेको आर्मीलाई तेस्रो संस्करणमा पनि उपाधि उचाल्ने योजनालाई मनाङले सेमिफाईनलमा रोक्यो। ‘विभागिय टोलीस“गको प्रतिस्पर्धा जहिले पनि टफ हुन्छ। यस्तो अवस्थामा खेलमा फर्र्किन कठिन हुने गर्छ यद्यपी विशाल राईलाई छिराउनु टोलीको लागि सिद्ध हुन पुग्यो। उनको गोलले फाईनल पुग्यौं।’ मनाङका प्रशिक्षक हेमन्त आलेले भने—‘केही अवसरलाई गुमाए। स्कोर निकाल्नको लागि खेलाडी बीच समन्वय कमजोरी प्रष्ट देखिएको थियो। म्यान अफ दि म्याचबाट भने अफ्रिकन खेलाडी लियोनल स्टेफन भए। ‘डिफेन्समा कमजोरी देखियो। सोचे जस्तो खेल्न सकेन्। भरपर्दो डिफेन्स विवेक पन्त घाईते हुनुले पनि खेल गुमाईयो।’ आर्मीका प्रशिक्षक योगम्बर सुवालले भने—‘पहिलो गोल मार्किङ नहुदा“ गोल खाएपछि दवावमा आयौं।’ अर्को सेमिफाईनल नेप्लीज हङकङ एशँेसियसन र थ्रीस्टार बीच प्रतिस्पर्धा हुने छ।
बलिउड फिल्मप्रेमी नेपाली दर्शकका लागि मात्रै हैनसंगीतप्रेमी नेपाली नयाँ पुस्ताका लागि मोहित चौहान नयाँ नाम होइन। मंसिरको ठन्डी मौसम अनि ब्यग्र प्रतिक्षारत नेपाली फ्यानहरुलाई चिसो चिसो हावाले...... बोलको नेपाली गीत गाउँदै जब स्टेजमा उनै गायक देखापरेपछि पुरै टुडिखेल जुरुक्कै उठ्यो उनको स्वागत गर्न । र साथमा साथ दिएर झुम्मिन लागे युवा देखि वृद्धसबैलाई मन्त्र मुग्ध पारेका मोहीतले झन्डै डेढ दर्जन गीतमा आफ्नो प्रस्तुती दिएका थिए । लोकप्रिय बलिउड प्लेब्याक सिंगर शनिबार नेपाली फ्यानहरूमाझ काठमाडौंको टुँडिखेलमा प्रस्तुत भए । सैनिक श्रीमती संघले गर्दै आएको सामाजिक कार्यलाई सघाउन च्यारिटी शो का लागि उनी नेपाल आएका हुन् । ब्रायन एडम्सएमएलटीआर जस्ता चर्चित अन्तर्राष्ट्रिय स्टार र ब्यान्डका प्रस्तुतिमा तातिसकेका नेपालका संगीतप्रेमी तन्नेरीहरूलाई मोहितले पनि आफ्नो प्रस्तुतिमार्फत साँच्चिकै मोहित बनाएका थिए ।
पूर्वउपप्रधानमन्त्री तथा नेपाली कांग्रेस नेतृ सुजाता कोइरालाले सहमतीय सरकारका लागि राजनीतिक दलहरुसँग छलफल भैरहेको बताइन्। एकीकृत माओवादी र राप्रपा नेपालका नेताहरुसँग पनि सहमतीय सरकार गठनको बिषयमा पटक–पटक छलफल भएको उनको भनाइ छ। नेपाली कांग्रेस गोरखा क्षेत्र नं. १ ले सदरमुकामको पश्चिमकालीमा आयोजना गरेको कांग्रेस भेलालाई सम्बोधन गर्दै नेतृ कोइरालाले एकता र सहमति गरी कांग्रेसको नेतृत्वमा सहमतिय सरकार बनाउनुपर्ने बताइन्। सहमतिय सरकार गठन प्राथमिकतामा राखेको भन्दै उनले दलहरु सहमतीय सरकार गठनमा सहमत भएनन् भने कांग्रेसको नेतृत्वमा बहुमतीय सरकार छिट्टै गठन हुने बताइन्। 'छिटो भन्दा छिटो सहमतिय सरकार गठन हुन्छ' कोइरालाले भनिन्, 'सहमतीय सरकार भगवान भरोसा हो।' राष्ट्रपति, उपराष्ट्रपतिको चुनाबबारे अन्य दलहरुसँग कांग्रेस छलफल गर्न तयार रहेको उनको भनाइ छ। संबिधान निर्माण संगै देश विकासमा लाग्ने उनले प्रतिबद्धता ब्यक्त गरेकी छन्। गोरखाले चुनाउ हारे पनि जनताले सिंगो नेपाली कांग्रेसलाई जिताएको उनको भनाइ छ।
नेपालको लक्ष्मी हुन्डाई मनाङ-मस्र्याङ्दी क्लबले भुटानमा जारी किङ्स कप फुटबलको उपाधि जितेको छ । आइतबार थिम्पुस्थित चाङ्लिमिथाङ रंगशालामा भएको फाइलनमा घरेलु लिग च्याम्पियन यिद्जिनलाई दुईका विरुद्ध चार गोल गर्दै उपाधि आफ्नो पोल्टामा पारेको हो । समूह चरणको प्रदर्शनलाई दोहोर्याउँदै गोर्खा कप च्याम्पियन मनाङले उपाधिसहित १ लाख ६० हजार रुपैयाँ हात पारेको छ । हजारौ घरेलु समर्थकलाई निराश पार्दै १ गोलले पछि परेको अवस्थामा उत्कृष्ट पुनरागमन गर्दै मनाङले उपाधि जितेको हो । खेलमा चौथो मिनेटमा घरेलु टोली यिद्जिनले अग्रता लिएको थियो । खेलको ३३ औ मिनेटमा विशाल राईको गोलबाट मनाङले खेल बराबरीमा ल्याएको थियो । यस्तै खेलको ७० औ मिनेटमा घरेलु टोलीले खेलमा अग्रता लिएको थियो । त्यसको चार मिनेटपश्चात नै मनाङले खेलमा फेरी पुनरागमन गरेको थियो । त्यसको ६ मिनेटपछि खेलको ८० औ मिनेटमा मनाङले खेलमा ३-२को अग्रता लियो । यस्तै खेलको इन्जुरी समयमा दीपक राईले गोल गर्दै मनाङलाई ४-२को स्पस्ट अग्रतासँगै विजयी भयो । मनाङले सेमिफाइनलमा युनाइटेड सिक्किमलाई २-२ को बराबरीपछि अतिरिक्त समयमा ६-२ ले पन्छाउँदै लगातार दोस्रोपल्ट किङ्स कपको फाइनलमा स्थान बनाएको थियो । यिदजीनले सेमिफाइनलमा थ्रीस्टारलाई १ शुन्यले हराएको थियो । पछिल्लोपल्ट सन् २००४ मा भएको फाइनलमा मनाङले थाइल्यान्डको बीईसी टेरो सासानासँग ३-० को हार बेहोरेको थियो । फोटो सौजन्य:गोलनेपाल डटकम
चिकित्सा शास्त्र अध्ययन संस्थानका पूर्व डिन शशि शर्माको रिटमाथि आज सार्वोच्च अदालतमा सुनुवाई हुदै छ। न्यायाधीश सुशिला कार्कीको एकल इजलासले उक्त रिटमाथि सुनुवाई गर्दै छ। आफुलाई त्रिविले नियम विपरित बर्खास्त गरेको भन्दै उनले फागुन १ गते रिट दायर गरेका थिए। पुस १७ गते त्रिविले उनलाई संस्थानको डिन बनाएको थियो। उनी भन्दा अघिल्ला डिन प्रकाश सायमीलाई राजीनामा दिन बाध्य बनाएर, शर्मालाई नियुक्त गरेको भन्दै उनलाई हटाउने माग गरेर डाक्टर गोविन्द केसी अनसन बसेका थिए। शर्मालाई हटाएर पुन सायमीको नियुक्ती गर्नुपर्ने,राजनीतिक हस्तक्षेप मुक्त चिकित्सा शास्त्र अध्ययन संस्थान लगायत ७ बुँदे माग राखेर डाक्टर केसी अनसन बसेका थिए। उनको समर्थनमा देशभरका डाक्टरहरुले काम गर्न छोडेपछि, मन्त्रिपरिषदले डिन शर्मालाई बर्खास्त गर्न त्रिविलाई निर्देशन दिएको थियो। सोही बर्खास्तगी विरुद्ध शर्मा अदालत गएका थिए। यसअघि उनको रिट तीनपटक पेशीमा चढिसकेको छ तर हेर्न नभ्याइएको भन्दै अदालतले सार्दै आएको थियो।
मेरो नजरबाट हेर्दा नेपालमा धेरै मानिसलाई "लेख्ने मान्छे" बन्ने भित्री लालसा रहेको देख्छु। पत्रिकामा लेख्ने, र आफ्नो नाम छपाउने। प्राय चिनेका मान्छेले आलोचला गर्ने चलन छैन, छुच्चो र इर्ष्या गरेको जस्तो देखिन्छ भनेर। वाहवाही पाइन्छ, क्या लेखिस्, विद्वान भइस भनेको सुन्न पाइन्छ। केहि आलोचना गरिहाले पनि स्तरीय आलोचना कमै हुन्छ, त्यसैले "मेरो रीस गरेर त्यस्तो भनेको" भन्ने मौका बाकिँ रहिरहन्छ। पत्रिकामा नाम देखिन थालेपछि ठुलै बुद्धजीवि, विचारक वा चिन्तक भएजस्तो लाग्छ होला। हुन पनि किन नहोस्, त्यस्तै भन्दै-देख्दै हुर्किएकै हुन्छौँ हामी। सानैदेखि गाउँघरमा देख्न पाइन्छ, केहि नगरे पनि एस-एल-एसी गरेको मान्छे छ भने उसको फुर्ती अर्कै हुन्छ। अझै धेरै पढेको छ भने उसँग असहमत हुनु अलि डर मान्नैपर्छ। "ठूलो मान्छेसँग मुख-मुखै लाग्छस्" भनेर अरुले उपयुक्त आचरण पनि सिकाइहाल्छन्। पढ्ने-लेख्ने मान्छेले अरुलाई अलिअलि हप्किदप्कि गर्न छुट पाएकै हुन्छ, बच्चालाई कुन स्कूल पढाउने देखि लिएर घर कस्तो बनाउनेसम्म सबै सल्लाह लिन मान्छे उसकैमा जान्छन्। सबैले नमस्कार टक्र्याउँछन्, सर, हजुर भनेर सम्मान गर्छन्। एस-एलए-सी पास गर्न नसक्ने तर सिकर्मी-डकर्मी वा अन्य कुनै कला र सीप जानेको मान्छे छ भने उसलाई कसैले गन्दैन। कालान्तरमा त्यस्तो मान्छेले कि गाउँ छोडेर अन्तै जानुपर्छ, वा दुर्व्यसनीमा लाग्ने वा टोलको गुण्डा बन्नुपर्छ। पढेको मान्छेको यत्रो फुर्ती हुन्छ भने लेख्ने मान्छे भनेको त झन् लेख्ने मान्छे पो त। अझ काठमान्डुका ठूल-ठूला पत्रिकाहरुमा नाम लेखाउन पाए त कत्रो शान, देशकै बुद्धिजीवि। लेख्ने मान्छे बन्न मन लाग्ने कारणहरु सोच्छु। अहिल्यै एकाएक आएको चलन त हैन हो। पहिले पनि वेद जानेको, शास्त्रहरु पढेको मान्छे मात्रै ठूलो भन्ने संस्कार विकसित भयो। भलै शास्त्रहरुले अन्य काम गर्ने मानिसहरुलाई पनि सम्मान गर्न सिकाएका किन नहुन्। विश्वकर्मा हाम्रो क्षेत्रका सीपालु व्यक्ति थिए, कसैले उनलाई प्रथम इन्जिनियर पनि भन्छन्। उनलाई भगवान मान्ने र स्वर्गको डिजाइनर मान्ने शास्त्र पढ्नेहरु आफैँ भने शीपभन्दा अक्षर सँधै ठूलो हुन्छ भन्ने मान्यताका प्रचारक बन्न पुगे। त्यसछि यो क्षेत्रमा बेलायतीहरु आए, तीनले आफुलाई लेख्ने कार्यहरु, हाकिमी पदहरु आदिमा राखे र स्थानियहरुलाई हेपिएको महशुस हुने काम र पदहरुमा राख्न थाले। गोरो छाला, राम्रो अङ्ग्रेजी, राम्रो लेखन र हाकिमी पदको आकर्षन ह्वात्तै बढाइदिए। हिन्दु धर्म-संस्कृतीलाई सबै विकृतीको दोष दिनेहरुले भन्नेगरेको अझ परिष्कृत धर्म-संस्कृतीले बोकाएको यो भारी बारे पनि कहिलेकाहिँ बोलिदिए हुने हो। आजकल सामाजिक संजालमा "यो फिल्म हेरेँ" भन्नुभन्दा "यो पुस्तक किनेँ" भनेर पुस्तकको तस्विर राख्नु बढि फेसनेबल भएको छ। पढ्न जान्नु र पढ्ने अवसर पाउनु दुर्लभ रहेन, त्यसकारण यसको महत्व पनि पहिलेजस्तो रहेन। पढ्ने मान्छेहरु धेरै हुनु राम्रै कुरा हो। तर पढेको कुरा कति र कसरी बुझिन्छन् भन्ने कुराले महत्व राख्ने रहेछन् भन्ने पण्डितहरुको शास्त्रहरुको अल्पबुझाई र गलत व्याख्याले गरेको हानीले प्रष्ट पारेकै छन्। पढ्ने शीपको सर्वसुलभता बढ्दै गएपनि लेख्ने शीप, र राम्रो लेख्ने शीप अझै केहि समय दुर्लभ रहन्छ होला। लेख्ने मान्छे बन्ने लालसा यति धेरै हुनुको एक कारण यो हुनसक्छ। एकैछिन लेख्ने मानिसहरुलाई परिभाषित गरौँ। यहाँ "लेख्ने मान्छे" को अर्थ पत्रिकाहरुमा स्तम्भ-समाचार लेख्ने, समाचारमा नाम आउने वा कुनै विषयमा जसको विचार वा राय मागिन्छ, तिनलाई भन्न खोजिएको हो। नभए लेखनका अन्य धेरै रुपहरु छन्, जस्तै अनुसन्धनात्मक र वैज्ञानिक लेखहरु छापिने जर्नल। तर तिनको बारे र तिनका लेखकहरु बारे हामी त्यति कुरा गर्दैनौँ। तिनलाई खासै महत्व पनि दिँदैनौँ। काठामान्डुमै प्रत्येक वर्ष केहि वैज्ञानिक सम्मेलनहरु भइरहेका हुन्छन्, नेपालभित्रैबाट पनि केहि राम्रा अनुसन्धनात्मक कार्यहरु र जर्नलहरु प्रकाशित भइरहेका हुन्छन्। तर त्यसमा लेख्ने विषय-विज्ञहरुलाई पनि गुमनामीले पिरोलेको हुन्छ। हुन त हाम्रो पत्रकारीता त्यहाँ पुग्दै होला, विस्तारै त्यसस्ता लेखहरु पढ्ने, बुझ्ने र तिनको बारे पत्रिकामा लेख्ने क्रम बढ्दै जाला। तर हालको लागि कुनै विषय-विज्ञले आफ्नो विषयको बारे वहस पनि पत्रिकामै लेखेर मात्रै गर्नुपर्ने वाध्यता कायमै देख्छु। यसप्रकार लेख्ने मान्छे नबनेसम्म नदेखिने र नसुनिने भएका कारण पनि लेख्ने मान्छे बन्ने लोभ यति रहेको होला। ठूलो मान्छे बन, सबैले चिन्ने मान्छे बन, सबैको नाम राख भनेर सानैदेखि पाइने आशिर्वादको "ठूलो मान्छे" यहि "लेख्ने मान्छे" हो कि जस्तो लाग्छ मलाई कहिलेकाहिँ। नभए डाक्टर नै बनेपनि लेख्ने डाक्टर वा पाइलट नै बनेपनि लेख्ने पाइलट हामीलाई बढि सफल, ठूलो र राम्रो किन लाग्थ्यो होला र? अरुले गरेका अरु धेरै कामहरु वा अन्यत्र लेखेका लेखहरुको बारेमा भन्दा तीनले "लेख्ने मान्छे" बनेर गरेका कामहरुले उनीहरुलाई परीभाषित गरीरहेका किन हुन्थे र? लेख्ने मानिसको यो आकर्षणले गर्दा उनीहरुले ठूलो छुट पाएको त छदैँछ, विस्तारै विस्तारै समाज नै बदलिरहेको पनि छ। सबै लेख्ने मानिस बन्ने हो भने अन्य उत्पादनका काम कसले गर्ने? शीप हुनेहरु वा सिक्न चाहनेहरु धेरै विदेशीनुपर्ने स्थिती त्यसै आएको होइन होला। लेख्ने मानिसहरु समाजमा यो भएन, त्यो भएन भनेर वर्षौँदेखि लेखनलाई नै पेशा बनाएर बसिरहेका छन्। उनीहरुमध्ये कतीले चाहेजस्ता परिवर्तन पनि देशमा भएका छन्, तैपनि उनीहरु लेखन पेशा मै छन्, हर दिन, हर हप्ता समाजलाई सिकाइरहेका हुन्छन्। तर समाजमा यति महत्व पाएको स्थानमा बसेर उनीहरुले गरिरकेको कार्य र तीनको परीणामको बारे कहिल्यै जिम्मेवारी लिएको देखिँदैन। लेख्ने मान्छेको यो आकर्षणकै माझ आजकल सुनिन्छ धेरै लेख्ने मान्छेहरु निकै शङ्कास्पद प्रकृतिका छन्। कोहि विदेशी जाशुसी संस्थाको निम्ति काम गर्छन् रे, कोहि संदिग्ध समूहहरुका उद्देश्यपूर्तीको निम्ति लेख्छन् रे र कोहि कुनै पार्टी र नेताहरुको स्वार्थसिद्ध गर्न लेख्छन् रे। तर हामीजस्ता पाठकहरुको निम्ति उनीहरु अझै पनि त्यहि ठूला लेख्ने मान्छेहरु हुन्। हामी तीजस्तै बन्न खोजिरहेका छौँ र थाहा नपाईँदै त्यस्तै बनिरहेका पनि छौँ। राम्रोसँग लेख्ने मानिसहरुप्रति केहि सद्भाव र सम्मान जाग्नु अस्वाभाविक होइन होला। तर राम्रो लेखन र तर्ककै आधारमा कुनै कुरालाई अकाट्य सत्य मान्नु र हुबहु त्यसको अनुशरण गर्नु हाम्रो निम्ति उति लाभदायी नहोला। भाषा राम्रो हुनको पछाडि व्यक्ति पनि राम्रै र असल नै हुनुपर्छ भन्ने छैन। लेखन पनि एउटा शिप हो, राम्रो तालिम र अभ्यासद्वारा यसको विकास हुनसक्छ। त्यस्तै कुनै कुरा लेख्नुको मतलब लेखकले त्यस्तै आचरण गर्छ वा त्यस्तै मान्यता राख्छ भन्ने पनि हुँदैन। आँफुले नमान्ने आदर्शहरु पनि लेख्न सकिन्छ, र विशेष कसैको लुकेको प्रयोजनको निम्ति लेखेको लेख हो भने यस्तो गर्नु पर्ने नै हुन्छ। लेख्ने मानिसहरुले शब्द र तर्कका खेलहरु जानेका हुन्छन्। कति कुरा प्रष्ट रुपमा नलेख्ने, जस्तो अर्थ पनि निकाल्न मिल्ने र सधैँ राम्रो र लोकप्रिय कुरा गरेकोजस्तो मात्र देखिने तर कुनै स्पष्ट विचार प्रवाह नर्गने, आदि तरीकाहरु पनि लेखाईमा सामान्य नै हो। जटिल शब्दावल, घुमाउरो र भ्रमपूर्ण तर्कगराई, अनि नाम नसुनेका लेखक-दार्शनिकहरुका भनाईहरु मिसाएर लम्बेतान कुरा गर्ने लेखकहरु हामीलाई धेरै जानेको र विद्वानजस्तो लागेपनि राम्रोसँग तीनको अध्ययन गर्ने हो भने तिभित्रि लुकेका अभिष्टहरु थाहा पाउन सकिन्छ। विशेषगरी हाम्रो देशका लेख्ने मान्छेहरुको बारेमा जति धेरै थाहा हुँदै गयो, उती धेरै लेखन कार्यबाटै वितृष्णा जाग्ने भाव मलाई मात्रै होइन, अन्य धेरैलाई पनि रहेको मैले कुराकानीहरुको क्रममा पाएको छु। त्यसकारण पाठकहरुले सबै राम्रो लेख्ने मान्छेलाई अनुसरण गर्न लायक व्यक्तिको रुपमा लिनु ठीक हुँदैन भन्ने यो "लेख्ने मान्छे" को विचार छ। पाठकहरुले कसैले भनेको-लेखेका कुरालाई जस्ताको त्यस्तै ग्रहण गर्नुको साटो प्रश्न गर्ने र आलोचनात्मक हिसावले विचारहरु ग्रहण गर्न जरुरी छ। लेखन र लेखकहरुको महत्व अवश्यै छ, तर लेखेर मात्रै कुनै समाज विकसित भएको उधाहरण छैन, र अन्य शीपहरुलाई पनि गम्भीरताका साथ लिनु जरुरी छ। खोक्रो विद्वत्ताको मात्रै पछाडि दौडिने समाज बनाउने कि अन्य अर्थपूर्ण योगदानहरुलाई पनि उचित स्थान दिने समाज बनाउने भन्ने कुरा पाठकहरुको रोजाई, निर्णय र चेतनामा पनि भर पर्दछ।
लामो समयदेखि काठ तस्करीमा सहयोग पुर्‍याएको आरोपमा जिल्ला वन कार्यालय मोरङका रेन्जरसहित दुई जनालाई आज पक्राउ गरी कारबाही प्रक्रिया अगाडि बढाइएको छ। मोरङको लेटाङस्थित जनसेवा सामुदायिक वनबाट सखुवाको गोलाई काठ ओसारपसारमा सहयोग गरेको आरोपमा रेन्जर मोहम्मद सलाउद्दिन अन्सारी र लेटाङका हरि निरौलालाई पक्राउ गरी इलाका वन कार्यालय बेलवारीमा राखिएको छ। पक्राउ परेका निरौला र रेन्जर अन्सारीलाई ५४ क्यूफिट सखुवाको गोलाई काठसहित इलाका प्रहरी कार्यालय लेटाङले पक्राउ गरेको हो। मोरङ जिल्लामा विभिन्न सामुदायिक वनबाट व्यापक रुपमा काठ चोरीतस्करी हुन लागेकाले प्रहरीले सुरक्षा सर्तकता बढाएको इलाका प्रहरी कार्यालय बेलवारीका प्रहरी निरीक्षक भूपेन्द्र कार्कीले बताए। यता इलाका वन कार्यालय बेलवारीका प्रमुख झाले काठ चोरी तस्करी गर्नेलाई कुनै हालतमा नछोड्ने बताए। रासस
नेपालमा वर्नालु–४, ओखलढुंगामा स्थायी बसोबास भएका सर श्रेष्ठले दुखेसो पोखे– ‘अस्ट्रेलिया उडने भएँ भन्ने थाहा पाएपछि भएभरका नातागोता र साथीभाइहरुले काठमाडौ एअरपोर्टबाट फूलमाला लगाएर बिदाई गरे,' ठूलो संख्यामा आएका उनका साथीहरुले बिदाई गरेको तस्वीर मोबाइलमा दखाउँदै उनले थपे,'नेपाल फर्काै भने बाटो हराएको जस्तो भएको छ, त्यसरी फूलमाला पहिरिएर अस्ट्रेलिया जाने भनि आएको, अब कनु मुखले घर फकर्ने?' यो पीडा सुरेद्रक्रो मात्र होइन, सुरेद्रसँगै अरु १३० जनालाई पनि त्यस्तै महसुस भएको छ। अष्ट्रेलियास्थित रोयल क्यारबिन क्रुजमा वेटर, किचन हेल्पर, सेक्युरिटी गार्ड आदि पदहरुमा काम लगाईदिने प्रलोभनसहित १ सय ३० नेपाली युवायुतीहरुलाई मुम्बईमा ल्याएर बुधवार साँझदेखि मुख्य एजेन्टहरु सम्पर्क विहिन भएपछि उनीहरु अलपत्र परेका हुन। यसरी अलपत्र पर्नेमा तीन जना यवुतीहरु पनि छन। १९ देखि ४५ वर्षसम्मका उनिहरुलाई भारतको कोलकातामा रहेको मर्कन्टाईल मेरिन एकेडेमीमा क्रुजमा हुने कामको तालिमसमेत गर्न लगाईएको थियो। पाँच लाख २० हजार बुझाएर मुम्बई आएकी नवपुर –८ सिन्धुपाल्चोककी उर्मिला लामाले भनिन्–‘कलकत्ताको तारातलास्थित ईन्सिच्यटुमा अझै ५०–६० जना नेपालीहरुले तालिम लिईरहेका छन्। ठगीनेहरुलेे दलाललाई दुईदेखि ६ लाखसम्म बझुाएको कुरा पाँचखाल–१, काभ्रेका पीडित युवा हरि कार्कीले बताए। उनिहरुलाई मुम्बइबाट स्काइलाइन एयर लाइन्सको विमान चाटर्र गररे दुबई लैजाने र दुवईबाट अर्को एयरलाईन्स मार्फत अस्ट्रेलिया लैजाने भनिएको थियो। लगनखेलका राजकुमार श्रेष्ठले भने ‘बुधवारदेखि एजेन्टहरुको फोनमा सम्पर्क हनु नसकेपछि हामी ठगिएको महशुस गरेका हौं।' उनीहरुमध्ये ५५ जना नेपालबाट फागनु १४ गते कलकत्ता आउनको लागि भारत आएका थिए। उनिहरुलाई मुख्य नेपाली एजेन्टहरु निर्मला अधिकारी र युवराज तिवारीले काठमाडौंको मिनभवनस्थित ओसन जापानिज ल्यैग्वेज सेन्टरलाई मेनपावर कम्पनीको रुपमा सम्पर्क अफिस बनाएका थिए। मूख्य एजेन्टहरु अहिले सम्पर्कमा छैनन् भने उनिहरुलाई सहयोग पुर्‍याउने सोही सेन्टरका जापानिज भाषा शिक्षक महेन्द्र प्रधान र अर्का सहयोगी रविन कोइराला पीडीतहरुसँगकै सम्पर्कमा छन्। ठगिएको चाल पाएपछि मुम्बईस्थित विभिन्न संघसंस्थाका समाजसेवीहरु सीतादेवी मुखिया ‘दिदी', मास्टर थापा, अनु वकिल (चन्द्रकला खनाल), एम.बी.बोहोरा, लोगबहादुर सिंह, सिके सिंह, हर्क स्वाँर र गोविन्द थापालगायतकाहरुले पीडितहरुलाई भाण्डुप प्रहरी चौकीमा भेला गराई न्याय दिलाउन सहयोग पुर्‍याएका थिए। भाण्डुपस्थित एउटा मेनपावर अफिसमार्फत अस्ट्रेलिया पठाउन लागिएको भनिएपनि सो अफिसमा शुक्रबार दिनभरी कुनैपनि कर्मचारी भेटिएका थिएनन्।
राप्रपा नेपालका अध्यक्ष कमल थापाले प्रधानमन्त्री र सभामुखलगायत एक वर्षमात्र रहनेगरी कांग्रेस र एमालेले गरेको सहमति आफूलाई मान्य नहुने बताएका छन्। संसदमा सुशील कोइरालाले प्रधानमन्त्री पदको उम्मेदवारी दिएपछि, रामचन्द्र पौडलले प्रस्ताव गरेपछि र केपी शर्मा ओलीले समर्थन गरेपछि बोल्दै थापाले देशले केही घण्टामा नयाँ सरकार पाउने उल्लेख गर्दै सरकार निर्माणको पृष्ठभूमिमा केही सहमति र सम्झौता भएको बाहिर आएको तर प्रस्ताव र समर्थकले यसबारे केही टिप्पणी नगरी सदनलाई गुमराह राखेको बताए। उनले संविधानसभामा ६०१ सदस्य हुने व्यवस्था रहेको तर मनोनित हुने सदस्यको अधिकार कुण्ठित गरी चुनाव गर्न लागिएको बताए। उनले भने, 'सरकार निर्माणको क्रममा भएको सहमतिले संविधानको धज्जी उडाएको छ। सदन रaर स्टयाम्प भएको मान्यताले ससंकित गरेको छ। सविधान संसोधनले तदर्थवादमा धकेलेको छ। लाइसेन्स नविकरण जस्तो हो राष्ट्रपतिको नविकरण?' उनले 'केही दिन अघि सम्म जनादेश अनुसार राष्ट्रपतिको निर्वाचन हुनुपर्ने अधिकार सहमतिका नाममा केही दललाई कस्ले दियो?' भनेर प्रश्न गर्दै यसले राष्ट्रलाई तदर्थवादमा लगेको बताए। उनले भने, 'आजैबाट कोइरालाको दिनगन्ती सुरु भयो। १ वर्षको आयु तोक्ने अधिकार कस्ले दियो? सुवास नेम्वाङको आयु १ वर्ष कस्ले दियो? अपवित्र गठबन्धनले सिंगो देशलाइ तदर्थबादमा धकेली सबैधानिक संकटतर्फ धकेलेको छ।' उनले 'सुशील कोइराला सारभूत कुरामा कहिलेकाहिँ नबुझिँदा पनि बुझाउने क्षमता भएका प्रस्तावक र समर्थक हुँदाहुँदै पनि केही कुराका कारण विपक्षमा मतदान गर्दछौँ' भने।
राजधानीको कान्छो नाटकघर 'गोठाले थिएटर'मा यतिबेला 'कोमाः अ पोलिटिकल सेक्स' चलिरहेको छ। नाट्य क्षेत्रमा केहि वर्षयता सक्रिय 'शिल्पी समूह'ले गत शनिबारदेखि यसै नाटकको प्रदर्शनबाट नवनिर्मित थिएटरको पनि सुरुवात गरेको हो। आधुनिक नेपाली नाटकका प्रतिभा गोविन्दवहादुर मल्ल 'गोठाले'को सम्झनामा यो थिएटर बत्तीसपुतलीमा उभ्याइएको छ। अति यथार्थवादी कथाकार कुमार नगरकोटीले लेखेको यो नाटकलाई रंगकर्मी एवं 'शिल्पी'का अगुवा घिमिरे युवराजले निर्देशन गरेका हुन्। यसरी नाटक नगरकोटीले निर्माण गर्ने परिवेश एवं पात्रहरुको चरित्र चित्रणका परिचित शैलीमै अघि बढेको छ। नाटकले मूल विषयवस्तुका रुपमा संविधान बन्न नसकेर अन्यौलमा परिणत मुलुकको राजनीतिक अवस्थालाई समेटेको छ। तर, यसको वर्णन भने सरल रेखामा नगरेर हल्का अमूर्त शैलीको प्रयोग गरिएको छ। नगरकोटीका अन्य कथा र तिनका पात्रहरुले जस्तै अनेक रमाइला प्रसंगहरु समेट्दै। नाटक एक लेखककी श्रीमतीको सेरोफेरोमा घुमेको छ। लेखक जो संविधानसभा विघटनसँगै कोमामा पुगेको छ। कोमामा पुगेका श्रीमानसँगै श्रीमतीका थुप्रै आकांक्षा पनि कुण्ठित बन्न पुगेका छन्। त्यसैको निकास खोज्दा खोज्दै दर्शकलाई अनेक रोचक क्षणहरुको यात्रा गराइन्छ। ठट्टाले भरिएका संवादहरुमा खित्का छाड्दा छाड्दै समय बितेको पत्तो हुँदैन। नगरकोटीको अजिबो गरिब कथाहरु पढेपछि उनलाई नाटकका निम्ति अनुरोध गर्दा उत्तिकै अजिबोगरिब जवाफ पाएको निर्देशक घिमिरे सम्झना गर्छन्। 'म नाटक लेख्ने कुनै नौटंकीबाज होइन' भनेर जवाफ फर्काउने नगरकोटीलाई मनाउन निकै मेहनत गर्नुपरेको घिमिरेले बताए। 'नाटक लेख्छु भनेर कल्पना गरेको थिइँन,' नगरकोटी भन्छन् , 'कोमा लेखेपछि म आफैँ अहिले कोमा नगरकोटीमा रुपान्तर भएको महशुस गरिरहेको छु।' एउटा जन्मदिन समारोह जसमा भेलाभएका विभिन्न पेशाकर्मी पात्रहरुले बोलेका संवादहरु नै 'कोमाः अ पोलिटिकल सेक्स'को समष्टि रुप हो। यसका संवादहरु जति खरो र स्वाङ नपारेर निस्कन्छन्, प्रस्तुतीमा उत्तिकै नाटकीयता छ। नाटकमा सबैजसो नयाँ कलाकार छन्। जीवन र मृत्युका बीच लडिरहेको एउटा लेखककी पत्नी नै यसको केन्द्रीय पात्र हुन्। यो गम्भीर भूमिकामा पनि नव कलाकार सरिता साह देखिएकी छिन्। त्यसैगरि प्रकृति कार्की, रोशन मेहता, बादल भट्ट, गोविन्द पराजुली, टंक टाइगर, जीवन बराल, पवित्रा खड्का र किरण चाम्लिङले अभिनय गरेका छन्। लेखक स्वयं नगरकोटी समेतको अभियन हेर्न पाइने यो नाटक अझै तीन सातासम्म 'गोठाले थिएटर'मा चल्नेछ।
विश्व हिन्दू परिषद्का अध्यक्ष अशोक सिंगलले भारतमा नरेन्द्र मोदी शक्तिमा आउनेवित्तिकै नेपाल हिन्दू राष्ट्र हुने दाबी गरेका छन्। मोदी शक्तिमा आउनैलागेकाले नेपाललाई हिन्दू राष्ट्र भएको देख्न धेरै पर्खिन नपर्ने उनले दाबी गरेका छन्। धर्मनिरपेक्ष राज्य भएको सात वर्ष पुगिसकेका हिन्दू राज्य बचाउ अभियान लिएर नेपाल आइपुगेका सिंगलले सार्वजनिक रूपमा हिन्दू राज्य घोषणा गराएर छाड्ने चुनौती दिएका छन्। 'भारतमा नरेन्द्र मोदी शक्तिमा खडा भएका दिन नेपाल हिन्दू राज्य हुन्छ,' पूर्वाञ्चल क्षेत्रीय एकल विद्यालय सम्मेलन उद्घाटन गर्दै मंगलबार सिंगलले विराटनगरमा भने, 'हामी हिन्दूको पहिचान नष्ट गर्न दिँदैनौं।' हिन्दू पहिचान समाप्त गरेको भन्दै उनले आक्रोश पोखे। उनले विदेशीको दबाबमा नेपाललाई धर्मनिरपेक्ष राज्य घोषणा गरिएको दाबी गरे। ठूलो विदेशी शक्तिले नेपालमा हिन्दू पहिचान समाप्त पारेको आरोप उनले लगाए। 'चीन, अमेरिका, युरोप र मुसलमानहरूको दबाबमा नेपालमा हिन्दू राज्य समाप्त पारिएको हो,' उनले भने, 'नेपालका शक्तिहरू भित्रभित्र हिन्दू राज्य चाहन्छन् तर उनीहरू बाहिर बोल्न डराउँछन्।' हिन्दू राज्यको वकालत गर्दा दुनियाँका ठूल्ठूला शक्तिहरू आफ्नो विरोधमा लागेको भन्दै सिंगलले भारतमा अनुकूलता आउनेसाथ नेपालको संस्कृति जोगिने दाबी गरे। 'कसैको दबाबमा काम नगर्ने शक्तिको खाँचो छ,' सिंगलले भने, 'मोदी कसैको दबाबमा काम गर्दैनन्।' हिन्दू राज्य कायम गराउन जत्रो ठूलो बलिदान दिन आफू तयार रहेको उनले बताए। 'हिन्दू राज्यका निम्ति जत्रो ठूलो बलिदान दिन पनि हामी तयार छौं,' कार्यक्रममा उपस्थित सयौं जनसमुदायबीच उनले भने, 'यसका लागि तयार रहनुहोस्।' दुई दिनअघि विराटनगर आएका सिंगल हिन्दू धर्म जोगाउने भन्दै सार्वजनिक र गोप्य अभियानमा जुटेका छन्। सोमबार उनी चताराधामस्थित महाकुम्भ मेला पुगेका थिए। बुधबार सप्तरी जाने कार्यक्रम छ। विराटनगरमा उनले हिन्दूवादी संघसंस्था तथा मारवाडी समुदायका व्यक्तिहरूसँग छलफल गरिरहेका छन्। एकल विद्यालय हिन्दूवादीद्वारा सञ्चालित स्कुल हो। सिंगलले एकल विद्यालयलाई नेपालभरि विस्तार गर्ने आफ्नो योजना रहेको सुनाए। नेपालका सात हजार गाउँमा एकल विद्यालय पुर्‍याउने आफ्नो उद्देश्य रहेको उनले बताए। 'जहाँ छैन त्यहाँ बनाउने मेरो दायित्व हो,' सिंगलले भने, 'सबै गरिबहरूलाई निःशुल्क पढाउँछौं।' सम्मेलन उद्घाटन गर्न आएका सिंगललाई मधेसी जनअधिकार फोरम लोकतान्त्रिकका सभासद पवन सारडाले नेपाली टोपी ओढाउँदै खुट्टा छोएर दण्डवत गरेका थिए। मारवाडी समुदायका धनाढ्य व्यापारी सारडा संविधानसभाको दोस्रो निर्वाचनमा समानुपातिकतर्फबाट सभासद् बनेका थिए। तस्बिर क्याप्सन : टोपी पहिर्‍याएपछि अशोक सिंगको खुट्टा छोएर दण्डवत गर्दै फोरम लोकतान्त्रिकका सभासद् पवन सारडा। तस्बिर : खिलानाथ/सेतोपाटी
माघ ८ गतेलाई डाकिएको संविधानसभाको पहिलो बैठकमा प्रस्तुत हुने कार्यसूची अहिलेसम्म तय हुन सकेको छैन। गत संविधानसभाको पहिलो बैठकको पहिलो एजेण्डा नै गणतन्त्र कार्यान्वयन गर्ने थियो। यसपालि भने संविधानसभाको पहिलो दिनको कार्यसूची के हुने भन्नेबारे सचिवालय र राजनीतिक पार्टीहरु नै टंुगोमा पुगेका छैनन्। संसद सचिवालयका प्रवक्ता मुकुन्द शर्माले भने, 'अहिलेसम्म सचिवालयको ध्यान पहिलो दिनको बैठक सञ्चालनमा आवश्यक भौतिक पूर्वाधारको व्यवस्थापन थियो। अब छिट्टै बैठकमा प्रस्तुत हुने कार्यसूचीबारे संविधानसभामा रहेका राजनीतिक दलका प्रतिनिधिहरुसँग परामर्श गरी दलको रायसल्लाह अनुसार तय गर्छौँ।' पहिलो दिनको कार्यसूचीबारे सेतोपाटीसँग नेपाली कांग्रेसका केन्द्रीय सदस्य नरहरि आचार्यले भने, 'यसबारे संविधानसभा सचिवालयले तयारी गर्दै होला।' सामान्यतयाः संविधानसभा र संसदको बैठकमा प्रस्तुत हुने कार्यसूची बैठक बस्ने दिनको केही घण्टाअघि तय हुने गरेको भए पनि यसपटक नयाँ निर्वाचित संविधानसभा भएकाले दलहरुले केही दिनभित्रै बैठक बसेर यसबारे टुंगोमा पुग्नसक्ने आचार्यले बताए। आचार्यले दिएको जानकारी अनुसार सचिवालयले कार्यसूचीलगायत सभासदहरुको सपथ ग्रहणको विषयमा राजनीतिक दलका प्रतिनिधिहरुसँग छलफल गर्न माघ ५ गते बैठक बोलाएको छ। मंसिर ४ मा सम्पन्न निर्वाचनको औपचारिक परिणाम सार्वजनिक हुनु अगावै संविधानसभामा पहिलो ठूलो दल बन्ने पक्कापक्की भएपछि पुस ७ गते सम्पन्न कांग्रेस केन्द्रीय समिति बैठकले संविधानसभाको कार्यविधि र नयाँ संविधानमा पार्टीको धारणाबारे मस्यौदा तयार गर्न आचार्यको संयोजकत्वमा मस्यौदा समिति गठन गरेको थियो। नेकपा एमालेका नेता सुरेन्द्र पाण्डेले पनि बैठकको कार्यसूची अहिले तय नभएको बताए। 'अघिल्लो संविधानसभाको बैठकमा पनि गणतन्त्र घोषणा र कार्यान्वयनको राजनीतिक प्रस्तावबाहेक खासै कार्यसूची थिएन,' पाण्डेले भने। कांग्रेस नेता आचार्यले जस्तै पाण्डेले पनि राजनीतिक दलहरुले कार्यसूचीबारे छलफल गरी तय गर्ने भन्दै अगाडि भने, 'दलहरुले पहिलो संविधानसभाले गरेका पुराना निर्णयहरुको स्वामित्व लिने, दलहरुले गरेको प्रतिवद्धता बमोजिम एकवर्षभित्र संविधान निर्माण गर्ने कार्यविधिबारे तय गर्न सक्छ।' राष्ट्रपति रामवरण यादव र अन्तरिम चुनावी सरकारका अध्यक्ष खिलराज रेग्मीबीच चलेको लामो विवाद अन्त्य गर्दै रेग्मीले नै संविधानसभाको पहिलो बैठक ८ गतेका लागि बोलाएपछि सचिवालयले माघ ६ गते संविधानसभाका जेष्ठ सदस्य राप्रपाका अध्यक्ष सूर्यबहादुर थापालाई राष्ट्रपतिबाट शपथ ग्रहण गराउने र ७ गते अन्य सभासदहरुलाई थापाबाट शपथग्रहण गराउने तयारी गरेको छ।
जाहेरीमा तोकिएभन्दा फरक तीन व्यक्तिको पहिचान खुलेपछि कृष्णप्रसाद अधिकारी हत्या अनुसन्धानले नयाँ मोड लिएको छ। जाहेरीमा तोकिएकै नाममा केन्द्रित भएर गरिँदै आएको अनुसन्धान प्रभावहीन भएपछि नयाँ तथ्यको खोजीमा जुटेको प्रहरीले नयाँ व्यक्ति पहिचान गरेको खबर आजको नागरिक दैनिकमा रमेशकुमार पौडेल र केपी ढुंगानाले लेखेका छन्। घटनाक्रमलाई नयाँ कोणबाट विश्लेषण गर्ने क्रममा तीन व्यक्तिको संलग्नता खुलेको उच्च स्रोतले जनाएको छ। विश्वस्त स्रोतअनुसार नयाँ खुलेका तीनैजना माओवादी नेता–कार्यकर्ता नै हुन्। तीमध्ये दुईजना पक्राउ गर्न सकिने अवस्थामा छन्। एकजनाको सशस्त्र द्वन्द्वकालमा मृत्यु भइसकेको स्रोतले बतायो। तीनैजनाको अवस्थाबारे सबै तथ्य खुलिसके पनि अनुसन्धानका केही पाटा अझै प्रस्ट हुन बाँकी रहेकाले उनीहरूको नाम उल्लेख गर्न स्रोतले चाहेन। 'अनुसन्धानको नयाँ पाटो पहिलाको भन्दा निक्कै बलियो छ,' उच्चस्रोतले भन्यो, 'केही प्रमाण आइसकेका छन्, केही प्रक्रिया बाँकी छ। प्रक्रिया सकिएपछि पक्राउ गर्छौं।' प्रवेशिका परीक्षा दिएर हजुरबुबा–हजुरआमालाई भेट्न गोरखा फुजेलबाट चितवन आएका १८ वर्षीय कृष्णप्रसादको २०६१ जेठ २४ गते हत्या भएको थियो। हत्यामा पार्टीको संलग्नता स्वीकार गरे पनि माओवादीले 'द्वन्द्वकालीन घटना' भन्दै आपराधिक अनुसन्धानको विरोध गरेपछि घटनाले राजनीतिक रङ लिएको थियो। त्यसैको प्रभावले कृष्णप्रसादको हत्याविरुद्ध जाहेरी परे पनि अनुसन्धान लामो समय रोकिएको थियो। सरकारले समेत द्वन्द्वकालीन विषय भन्दै अनुसन्धान अगाडि बढाउन आनाकानी गरेपछि कृष्णप्रसादका बाबु नन्दप्रसाद र आमा गंगामाया आमरण अनशनमा बसेका थिए। अनशन अन्त्यको एक मात्र सर्त घटनाको अनुसन्धान र दोषीलाई कारबाही बनाएपछि उनीहरूको माग पूरा गर्न बाध्य हुँदै सरकारले अनुसन्धानका लागि प्रहरीलाई निर्देशन दिएको थियो। अनुसन्धान प्रक्रिया चित्तबुझ्दो नभएको भन्दै अहिले पनि नन्दप्रसाद र गंगामाया आमरण अनशनमै छन्। उनीहरूको अनशन सय दिन नाघेको छ। उनीहरूलाई वीर अस्पतालको आइसियुमा राखिएको छ। हत्याको तेस्रो दिन नै नन्दप्रसादले निवेदन दिएका भए पनि जिल्ला प्रहरी कार्यालय चितवनले अनुसन्धान अगाडि बढाउन २०६२ मंसिर २६ गते मृतकका दाजु नुरप्रसादले 'भाइको हत्यामा संलग्न' भन्दै ११ जनाको नाम किटेर दिएको जाहेरीलाई मुख्य आधार बनाएको थियो। जाहेरीमा उल्लेख भएकामध्ये रामप्रसाद अधिकारी र परशुराम पौडेललाई पक्राउ गरे पनि उल्लेखनीय उपलब्धि फेला परेन। प्रहरीको दाबीअनुसार जिल्ला अदालतले दुवैलाई न्यायिक हिरासतमा राखेर अनुसन्धान अगाडि बढाउन अनुमति दिए पनि जिल्ला सरकारी वकिलको कार्यालयले प्रमाण नपुगेकाले मुद्दा प्रक्रिया अगाडि बढाउन नसकिने भन्दै दुवैलाई हाजिरी जमानीमा छाड्न प्रहरीलाई आदेश दियो। अलग–अलग मितिमा पक्राउ परेका दुवै २५–२५ दिन हिरासतमा रहेर मुक्त भए। भदौ २१ गते पक्राउ परेका रामप्रसादको रिहाइलगत्तै नन्दप्रसाद र गंगामायाले आमरण अनशन थालेपछि दबाबमा परेको सरकारले अनुसन्धानमा जिल्ला तहको प्रहरीसँगै डिआइजी गणेश राईको संयोजकत्वमा केन्द्रीय तहमा समेत समिति बनाएको थियो। हत्या अभियोगको मिसिलमा गोली कसले हानेको हो भन्ने किटान गर्ने प्रमाणको अभावमा मुद्दा प्रक्रिया रोकिएको थियो। स्रोतका अनुसार पछिल्लो अनुसन्धानबाट भने गोली हान्नेकै पहिचान भएकाले मुद्दा प्रक्रिया अघि बढ्नेमा अनुसन्धानमा खटिएकाहरू आशावादी छन्। प्रहरी प्रवक्ता गणेश केसी कृष्णप्रसाद हत्यामा खुलेका नयाँ तथ्यतिर प्रवेश गर्न चाहेनन्। उनले पछिल्लो अनुसन्धान प्रगतिउन्मुख भएको संकेत गर्दै भने, 'अनुसन्धान अलिकति विश्वसनीय ढंगले अगाडि बढेको छ, अनुसन्धान तथ्यतिर अगाडि बढेको छ।' चितवनका प्रहरी उपरीक्षक प्रद्युम्न कार्कीले अनुसन्धान जारी रहेको जनाउँदै पक्राउ पर्न समय लाग्ने बताएका छन्। ११ जनाको नामै किटेर जाहेरी दिएका नुरप्रसादले भाइलाई गोली हान्ने व्यक्तिको नाम जाहेरीमा छुटेको हुनसक्ने बताए पनि जाहेरीमा उल्लेख गरिएकाहरू हत्या योजनामा संलग्न भएको दाबी छाडेनन्। उनले जाहेरीमा फुजेल गाविस वडा नम्बर ६ का छविलाल पौडेल, मेघनाथ पौडेल, फुजेल–७ का विष्णु तिवारी, शुभद्रा अधिकारी, सीता अधिकारी, हिमलाल अधिकारी, कालीप्रसाद अधिकारी, रामप्रसाद अधिकारी, भीमसेन पौडेल र भरतपुर–९ का परशुराम पौडेललाई आरोप लगाइएको छ। 'गोली कसले हानेको हो भन्ने मलाई जानकारी हुने विषय होइन,' नुरप्रसादले नागरिकसँग भने, 'तर मैले नाम दिएका ११ जनाले भाइको हत्या योजना बनाएका हुन्।' अनुसन्धानरत प्रहरी भने प्रारम्भिक उजुरी तथ्यगतभन्दा आवेशप्रेरित देखिएको बताउँछन्। जाहेरीमा किटान गरिएकाहरूले कृष्णप्रसादको हत्या नै गर्नुपर्ने तथ्यगत कारण जाहेरीमा नहुनु र घटनाबारे जानकारी दिनसक्ने प्रत्यक्षदर्शी वा सुनेजानेका नभेटिनुलाई प्रहरीले संयोगको रूपमा लिन सकेको छैन। प्रहरीका अनुसार पहिलो निवेदनमा कसैको नाम उल्लेख थिएन। कृष्णप्रसादको हत्या भएकाले त्यसमा संलग्नको खोजी गरी कारबाही गरिपाऊँ भन्ने मात्रै थियो। करिब एक वर्षपछि नुरप्रसादले जाहेरी दिँदा ११ जनाको नाम उल्लेख गरियो। तीमध्ये नौजना उनका आफन्त हुन्।
बाधा अड्काउ फुकाऊ आदेशका कारण सर्वोच्च अदालतका बहालवाला प्रधानन्यायधीशनै मन्त्रिपरिषद् अध्यक्ष बन्ने प्राबधान क्रियाशिल रहँदै राष्ट्रपतिले त्यस विपरित प्रधानमन्त्री चयनका लागि प्रक्रिया शुरु गरेका छन्। प्रधानन्यायधीश खिलराज रेग्मीलाई मन्त्रिपरिषद अध्यक्ष बनाउनका लागि राष्ट्रपति रामवरण यादवले चैत १ गते जारी गरेको बाधा अड्काउ फुकाउ आदेश अनुमोदनका लागि व्यवस्थापिका संसदमा सरकारले पेश गरेको छ। तर, समानान्तर रुपमा त्यो आदेशलाई निरस्त नगरी राष्ट्रपति यादवले माघ १२ गते अन्तरिम संविधानको धारा ३८(१) अनुसार प्रधानमन्त्री नियुक्तिका लागि राजनीतिक दललाई आव्हान गरेका छन्। अन्तरिम संविधानको धारा १५८ अनुसार जारी भएको बाधा अडकाउ फुकाउ आदेशको दफा २ अनुसार संविधानको धारा ३८ (१) संशोधन गरी बहालवाला प्रधानन्यायधीशको अध्यक्षतामा मन्त्रीपरिषदको गठन हुने व्यवस्था गरेको थियो। राष्ट्रपतिले आफैले जारी गरेको बाधा अड्काउ आदेशको ख्यालै नगरि हिजो(आइतबार) गरेको आव्हानले कानूनका जानकारहरुलाई अचम्भित तुल्याएको छ। यसलाई उनीहरुले गम्भीर सम्बैधानिक त्रुटी भनेका छन्। 'राष्ट्रपतिको यो आव्हानले ठूलो सम्बैधानिक प्रश्न उठाएको छ,' सम्बैधानिक कानूनका ज्ञाता विपिन अधिकारीले सेतोपाटीलाई भने। अधिकारीका अनुसार राष्ट्रपतिले संसदको बैठक शुरु भएपछि सरकारलाई पहिले बाधा अड्काउ आदेशलाई सदन मार्फत अनुमोदन गर भन्नु पर्थ्यो। तबमात्रै यो आदेशको जगमा गठन भएको वर्तमान सरकार र नवनिर्वाचित संविधानसभाले बैधानिक आधार प्राप्त गर्न सक्थ्यो। त्यसपछिमात्रै उनले राजनीतिक दललाई नयाँ सरकारको गठनका लागि बोलाउनु पर्थ्या। 'राष्ट्रपतिले त्यो प्रकृया भन्दा सरकार निर्माणलाई महत्व दिनुभयो,' अधिकारीले भने, 'यसले नयाँ सरकार गठनका लागि राष्ट्रतिले गरेको आव्हानकै बैधतामाथि प्रश्न उठाएको छ।' लोकतन्त्रमा बिधी र प्रकृया सर्वोपरि हुन्छ। कानूनविद्हरुका अनुसार राष्ट्रपति, सरकार र सदन यसमा चुकेको छ। संसद नभएको बखत जारी भएका प्रायय सबै अध्यादेश पछि संसदको अधिवेशनमा प्रतिस्थापन विधेयकको रुपमा पेश हुने गर्दछन् र सदनले अनुमोदन गरेपछि त्यस्ता अध्यादेशहरु कानुनमा बदलिन्छन्। 'तर यो आदेश राजनीतिक सहमति र सरकारको निर्णयमा संविधान संसोधन गर्ने गरी जारी भयो। जसलाई नवगठित संसदमा प्रतिस्थापन विधेयकका रुपमा पेश गर्ने कुरा भएन,' उनले भने। अधिकारीले राष्टपतिद्धारा जारी भएको आदेशलाई सदन शुरु भएकै दिन सभामुखमार्फत सदनमा पेश गरेर अनुमोदन गर्न नसक्नु गम्भीर प्रक्रियागत त्रुटी र अपरिपक्व कदम भएको बताए। संसदको पहिलो बैठकले नै यसलाई अनुमोदन गरेको भए राष्ट्रपतिको कदमले जनस्तरमा पनि परिपक्वता र बैधानिकता पाउने उनले बताए। अर्का कानुनविद भीमार्जुन आचार्यले पनि अधिकारीले जस्तै राष्ट्रपतिको आव्हानमा गम्भीर त्रुटी भएको बताए। हुनतः बाधा अडकाउ फुकाउ आदेशको दफा २५ मा यो आदेश बमोजिम बाधा अड्काउ फुकाई कार्यन्वयन भएका व्यवस्थाहरु कार्यसम्पन्न भएपछि स्वतः निष्क्रिय हुने उल्लेख गरिएको भए पनि सरकारले जारी गरेका अध्यादेश र आदेशहरुलाई संसदबाट अनुमोदन गर्ने प्रावधानले गर्दा एक आपसमा बाझिएको उनले बताए। 'विद्यमान परिस्थितिमा बाधा अडाकाउ फुकाउने आदेश कार्यान्वयनमै रहेको र त्यसलाई कुनै पनि माध्यमबाट निष्क्रिय नपारिएको अबस्थामा राष्ट्रपतिले सरकार गठनका लागि बोलाउने भनेको बहालवाला प्रधानन्यायधीसलाई हो, दलहरुलाई होइन,' उनले भने। 'यदि राष्ट्रपतिले संविधानको धारा ३८ (१) अनुसार प्रधानमन्त्री चयनका लागि दलहरुलाई बैधानिक रुपमा बोलाउने हो भने, कि त सदनले विशेष प्रस्ताव पारित गरी यसलाई निष्क्रिय पार्नु पर्यो, हैन भने कुनै विषेश घोषण मार्फत,' आचार्यले भने, 'अन्यथा यो आदेश जिवित र क्रियाशिल छ भन्ने मान्नु पर्ने हुन्छ।'
अठार हजार क्षमताको दशरथ रंगशाला साँघुरो ठानेर सरकारले कम्तीमा ४० हजार दर्शक अट्ने फुटबल खेल मैदान बनाउने निर्णय गरेको छ । त्यसका लागि काठमाडौं र ललितपुर जिल्लाका पाँच ठाउँमा जग्गा पहिचान गरी अन्तिम निर्णयका लागि मन्त्रिपरिषद्मा पेस भइसकेको छ । युवा तथा खेलकुद मन्त्रालयका सचिव हरि नेपालका अनुसार केही साताभित्र जग्गाको टुंगो लगाएर यसै वर्ष निर्माण थाल्ने योजना सरकारको छ । ‘निजी जग्गा अधिग्रहण गर्दा समय र स्रोत धेरै लाग्ने हुँदा हामी सरकारकै स्वामित्वमा रहेको कुनै फराकिलो क्षेत्र लिन खोजिरहेका छौं,’ उनले भने, ‘मन्त्रालयले पाँचवटा ठाउँ पहिचान गरी सिफारिससमेत गरिसकेको छ ।’ खेलकुद मन्त्रालयका सहसचिव बैकुण्ठ काफ्ले संयोजक रहेको समितिले काठमाडौं र ललितपुर जिल्लामा कम्तीमा ५ सय रोपनी जग्गा पहिचान गरी सिफारिस गरिसकेको छ । नेपालका अनुसार जग्गाको उपयुक्तताका आधारमा प्राथमिकताक्रम समेत तोकी मन्त्रिपरिषद् सचिवालयमा पेश भइसकेको छ । मन्त्रिपरिषद्ले मुख्य सचिव लीलामणि पौडेलको संयोजकत्वमा एउटा समिति गठन गरी ‘फाइनल’ सिफारिस तयारी गरिरहेको छ । काफ्लेको समितिले काठमाडौं गोठाटार गाविस वडा नं ३ मा पशुपति विकास कोषको स्वामित्वमा रहेको ५ सय ३५ रोपनी जग्गालाई पहिलो प्राथमिकतामा राखेको छ । दोस्रोमा गोकर्ण गाविस जगडोलमा रहेको वनक्षेत्र माग गरिएको छ । तेस्रो प्राथमिकतामा हिमाल सिमेन्ट कारखानाको स्वामित्वमा रहेको चोभारको जग्गा छ । समितिले चौथो नम्बरमा ललितपुर उपमहानगरपालिका सुन्दरीघाटमा रहेको करिब १ हजार रोपनी जग्गा पारेको छ । ‘गोठाटारको जग्गा सदुपयोग भएको छैन, वालुवा चोरीदेखि अनेकन धन्दाको केन्द्र बनिरहेको छ,’ नेपालले भने, ‘स्टेडियम बनाउन पाए जग्गा विकासदेखि धेरै किसिमको सजिलो हुने ठानेर एक नम्बरमा राखेका हौं।’ गोकर्णको जग्गामा सहिद पार्कदेखि गिरिजाप्रसाद कोइरालाको स्मृति पार्कसम्मको योजना अघि बढिरहेको छ । ‘त्यो निकै ठूलो जग्गा छ, एक टुक्रा पाए हामीलाई भइहाल्छ,’ उनले भने । हिमाल सिमेन्टको जग्गामा भने सरकारले ड्राइपोर्ट बनाउने घोषणा पनि गरिसकेको छ । सुन्दरीघाटको जग्गा फोहोरमैला प्रशोधन गरी कम्पोस्ट मल उत्पादन प्लान्ट राख्ने चर्चा दुई दशकदेखि चलिरहेको छ । तर, प्रशोधन प्लान्टको योजना वर्षौंदेखि कागजी घोडामात्र भइरहेको छ । जग्गा प्राप्त गर्न सक्ने हो भने खेल मैदानका लागि बजेट अभाव नहुने जानकारी नेपालले दिएका छन् । ‘जग्गा पाइयो भने पैसाको अभाव हुँदैन,’ उनले भने, ‘सरकारकै अबण्डाको पैसादेखि मित्रराष्ट्र र अन्तर्राष्ट्रिय खेलकुद संघहरू पनि सहयोग गर्न तत्पर छन् ।’ दर्शक क्षमता बढाएर अन्तर्राष्ट्रिय स्तरको फुटबल खेल मैदान बनाउन कस्सिएको सरकारले क्रिकेट मैदान बनाउने योजना भने पाँच वर्षदेखि कछुवा गतिमा मात्र अघि बढिरहेको छ । सचिव नेपालले क्रिकेट मैदानको योजना अब ‘स्मुथली’ अघि बढ्ने बताए । ‘यसपाला सरकारले ५ करोड बजेट दिएको छ,’ उनले भने, ‘क्रिकेट र फुटबल स्टेडियमको योजनालाई गति दिने गरी काम गरिरहेका छौ ।’ फाइल तस्विर दशरथ रंगशाला
हरिवोधनी एकादशीको अवसरमा गुल्मीका विभिन्न स्थानमा रहेका धार्मिक तथा पर्यटकीय क्षेत्रमा भक्तजनको घुईँचो लागेको छ। सदरमुकामसँगै रहेको रेसुंगा तथा कालिगण्डकी नदी रिडीमा नुहाने भक्तजनको भिड लागेको हो। रेसुंगा पोखरीमा स्नान गरी यज्ञशालाको दर्शन गरेमा अञ्जानमा गरेका सवै पाप नष्ट हुने धार्मिक विश्वास रही आएको छ। रेसुंगा पोखरीमा स्नान गर्नेको विहानैदेखि घुईँचो लागेको रेसुङ्गा संरक्षण समितिका अध्यक्ष रुद्रवहादुर भुजेलले वताए। तर गत वर्षको तुलनामा अहिले भक्तजनको उपस्थिती कम रहेकेा छ। नेकपा–माओवादी नेतृत्वको ३३ दलीय मोर्चाले गरेको चक्काजामका कारण प्रर्याप्त सवारीसाधन नचल्दा टाढाटाढावाट भक्तजनहरु आएका छैनन्। यहाँको दर्शन गर्न गुल्मी सहित, अर्खाघाँची, वाग्लुङ्ग, प्युठान लगायतका विभिन्न स्थानवाट भक्तजनहरु आउने गर्थे। रेसुंगामा प्रत्येक वर्षको साउन महिनाभर विशेष पुजाआजा हुन्छ भने हरीवोधनी एकादशीको अवसरमा विशेष पुजाआजा हुन्छ। यस्तै गुल्मी, पाल्पा र स्याङ्जाको संगमस्थलमा पर्ने रिडीमा पनि कालीगण्डकी नदीमा स्नान गर्नेको भीड लागेको छ। ठूलो एकादशीमा बुधबार नारायणी पूलबाट फुलमालको तोरण टाँगिएको दृश्य। तस्विर सेतोपाटी
‘जब यी फूलहरू फुल्लान् तब मलाई सम्झिनू र केटाकेटीहरूलाई सुनाइदिनू कि फूल जीवनको प्रतीक हो । भनिदिनू जीवन फूलजस्तै हुनुपर्छ । यसका लागि लागूपदार्थबाट टाढै बस ।’ नारायणम्ले लेखेका यी हरफ पढिरहँदा बाहिर सिमसिम पानी पर्दै थियो । आकासमा बादल थिएन । कञ्चनजंघाको काख अर्धगोलाकार सप्तरंगी ईन्द्रेणीले मोहक देखिन्थ्यो । लाग्छ, घाम र पानीको बिहे हुँदैछ । ईन्द्रेणीको रंगमा दुलही सिंगारिदै छ । मलाई लाग्यो, जीवन पनि ईन्दे्रणीजस्तै हुन्छ । सप्तरंगी । यसलाई निष्कलंक राख्नुपर्छ । यही नै नारायणम्को शिक्षा हो । मैले गत जुनमा पहिलोपटक नारायणम्लाई देखे । ऊ नाम्चीबजार छिर्ने सडकको दायाँबाँया फूलहरू रोप्न तल्लीन थियो । बिहानै उठ्थ्यो र अबेरसम्म फूलहरु स्याहाथ्र्यो । ऊ फकिरजस्तो थियो । जीवनमा बाँकी कुनै मोह नभएजस्तो तृप्त । तर आँखाका कुनामा पीडाका अनन्त पत्रहरू थिए । कुनै ग्रिक कविजस्तो उसको अनुहारलाई हेरेर मान्छेहरू विभिन्न अनुमान लगाउँथे । भन्थे, यो पागल हो । कोही उसलाई कवि ठान्थे । कोही विन्दास प्रेमी । खासमा ऊ के हो, कसैलाई थाहा थिएन । मान्छेहरू ऊसँग बोल्न पनि संकोच मान्थे । उसको बारेमा मेरो कुनै धारणा थिएन । थोरै जिज्ञासा थियो । तर ऊ काममा नै मग्न भेटिन्थ्यो कि बिथोल्न मनले मानेन । कलाकारले मूर्ति कुँदेझैं ऊ माटो मिलाउँथ्यो र कुनै नवजात शिशुलाई आमाले कोक्रामा सुताएझैं सपक्क गुलाबको बिरुवा रोप्थ्यो । एकदिन म मर्निङवाकमा थिए । उ फूलका बिरुवाहरू समेल्दै रहेछ । हिजो रोपेका फूलहरू कसैले उखेलिदिएछ । त्यसैको पीडामा ऊ एक्लै बरबराउँदै थियो । त्यो दिन मैले फूलहरू समेल्न सघाए । यसरी उसको र मेरो बोलचाल सुरु भयो । उसले नाम नारायणम् भन्यो । उमेर सोधिन, सायद ५५ वर्षजति होला । घर उडिसा । उसले अरु धेरै परिचय दिएन । उ नाम्ची आउनेजाने सडकलाई फूलहरूले सिंगार्न चाहन्थ्यो । जीवनलाई फूलजस्तै बनाउन चाहन्थ्यो । ऊ फूलहरूको सपना देख्ने माली थियो । परिचय भएको तेस्रो दिन मैले उसलाई चियाको लागि निम्ता दिए । ऊ समयभन्दा ५ मिनेट अगाडि नै आयो । मेरो घरको बार्दलीमा फुलेका फूलहरू हेर्याे । फूलहरूलाई सुमसुम्यायो । नयाँ फुलहरू रोप्न सिफारिस गर्याे । म भने उसकै बारेमा जान्न चाहन्थे । के गर्नुहुन्छ मेरो बारेमा जानेर ? मैले गर्ने केही पनि थिएन । भनिदिएँ, जान्न चाहन्छु बस् । उसले कुरा सुरु गर्यो । उसको ४ जनाको परिवार थियो । ऊ कलेजमा बोटानी पढाउँथ्यो । श्रीमती परम्परागत दक्षिण भारतीय कलाको अनुसन्धान गर्थिन् । परम्परागत पेन्टिङ किन्नेबेच्ने उनको अतिरिक्त पेशा थियो । छोरा र छोरी कलेज पढ्थे । अध्यायन, अनुसन्धान, व्यापार र देशीविदेशी मित्रहरूसँग सत्संग । जीवन सुखी थियो । एकजना अल्जेरियाली नागरिक उनीहरूको पारिवारिक मित्र थियो । ऊ पेन्टिङको नियमित ग्राहक । वर्षमा ३ महिना भारतका विभिन्न सहर घुम्थ्यो । पेन्टिङ किन्थ्यो । भन्थ्यो, भारतसँग प्रेम छ । उसले नारायणम्का छोराछोरीलाई पनि खुब माया गथ्र्यो । सन् २००८ को जाडो बिदामा ऊ कतै घुम्न जाने भयो । उसले नारायणम्का छोराछोरीलाई पनि सँगै लैजाने स्वीकृति माग्यो । तीनजना एकमहिने पर्यटनमा निस्किए । एक महिनापछि नानीहरू आए तर ऊ आएन । नानीहरू दुब्ला, पातला र रोगीजस्ता देखिन्थे । के भएको हो ? नारायणम् दम्पतीले उनीहरूलाई अस्पताल लगे । थाहा लाग्यो, उनीहरू लागूपदार्थको दुव्र्यसयनमा फसेका रहेछन् । यो सब बताइरहँदा नारायणम्का आँखामा पीडा झल्कियो । भन्यो, ‘त्यो दिन हामीलाई आफ्नो आकास खसेझै भयो । रातभरि रोयांै । आफ्नै भाग्यलाई गाली गर्यांै ।’ गल्ती कहाँनेरि भयो, खोज्न थाल्यांै । खासमा हामीले त्यो खैरेलाई धेरै विश्वास गरेछौं । नानीहरूलाई असीमित स्वतन्त्रता दिएछौं । तर मायाले बाँध्न सकेनछांै । उनीहरूलाई आधुनिक सभ्यता त सिकायांै तर जीवनको महत्व सिकाएनांै । यसो भन्दा नारायणम्को आँखामा आँसु छचल्कियो । आफ्नो गल्तीको प्रायश्चितका लागी छोरीले अस्पतालको झ्यालबाट हाम फालेर आत्महत्या गरी । छोरामा एचआइभी एड्स देखियो । दुई वर्षपछि ऊ पनि मर्याे । यतिले मात्र हाम्रो दुर्भाग्य टरेन । पेन्टिङको फ्रेमभित्र लुकाएर अल्जेरियनले लागूपदार्थ ओसारपसार गर्दो रहेछ । मेरी श्रीमती अन्जानमै लागूऔषध कारोबारको अभियोगमा जेल गइन् । म एक्लो भएँ । यो सबै सुनाइरहँदा ऊ झण्डैझण्डै रोएको थियो । त्यो दिन उ विदावारी पनि नभई हिँड्यो । उसको कथाले मेरो परिवारलाई छोयो । बिस्तारै ऊ हाम्रो परिवारकै मित्र बन्यो । हामी उसलाई घरमै बोलाउथ्यांै । मेरो छोरासँग उसको दोस्ती जम्यो । उसले छोरालाई जीवनका अनुभवहरुरू सुनाउँथ्यो । लागूपदार्थको दुष्परिणाम बताउँथ्यो । बताउँथ्यो समाजका अनेकौं असंगति र जटिलताहरू । यिनै जटिलताबाट मुक्ति खोज्दै उ सिक्किम आइपुग्यो । बोटानिस्ट भएका कारण उसलाई फूलहरूमा चाख थियो । यसैले आफ्ना नानीहरूको सम्झनामा उसले हजारांै फूलहरू रोप्ने संकल्प गर्याे । जीवन जिउने यो उसको आफ्नै तरिका थियो । ऊ आफ्ना सन्तानलाई असाध्यै माया गथ्र्यो । ऊ भन्थ्यो, लागूपदार्थ सामाजिक रोग हो । अपराधीहरू आफन्त, साथीभाइ जो पनि हुन सक्छन् । लहैलहैमा यसको फन्दामा परिन्छ । सुरुमा रमाइलो होला तर बिस्तारै यसले जीवन नष्ट गर्दै लैजान्छ । लागूपदार्थले व्यक्तिमात्र नभई परिवार र समाजलाई नै बर्बाद बनाउँछ । त्यसो त दुव्र्यसनमा फसेकाहरूलाई मायाले समाल्न सकिन्छ । पुनस्र्थापना केन्द्रबाट पनि उपचार सम्भव छ । तर रोगीमा आत्ममल चाहिछ । ऊ लागूपदार्थमुक्त समाज बनाउन चाहन्थ्यो । ऊ जीवनको शिक्षा दिने गुरु थियो । केटाकेटीलाई जीवन अझ महत्वपूर्ण बनाउन प्रेरित गथ्र्यो । यही शिक्षा फैलाउन ऊ पुनस्र्थापना केन्द्र खोल्न चाहान्थ्यो । यस्तो केन्द्र जाँहा योग, साधना, जीवनको अनुपम सौन्दर्यबोध र प्रेमबाट दुव्र्यसनमा फसेकाहरूको उपचार होस् । हामीले पनि उसको मिसनमा सहयोग गर्ने वचन दियांै । नारायणम् भन्थ्यो, जब उसले रोपेका गुलाबहरू फुल्नेछन्, तब नानीहरूले जीवनको महत्व सम्झिनेछन् । हामीभन्दा हाम्रा केटाकेटीहरु असल हुनपर्छ । अनि मात्र संसार अझ राम्रो हुन्छ । नानीहरूलाई असल बनाउन उनीहरूलाई कुलतबाट बचाउनुपर्छ । यसका लागि व्यक्ति स्वयं, अभिभावक, विद्यालय, समाज र सरकारले धेरै काम गर्नुपर्छ । सेप्टेम्बर अन्तिम हप्तादेखि ऊ नाम्चीमा देखिएन । एक महिनापछि एक दिन उसको चिठी आयो । उसले लेखेछ, उसकी श्रीमती जेलमुक्त भई । उनीहरू दुवैजना अहिले सँगै छन् र आफ्नै गाउँमा फूलहरू रोप्दैछन् । अर्को वर्ष उनीहरू पुनस्र्थापना केन्द्रको जग हाल्नेछन् । पत्रमा उसले सपरिवार आउन निम्ता दिएको थियो । अर्को वर्ष हामी नारायणम् दम्पतीलाई भेट्न जाँदैछौ । हामीसँग छोराछोरीहरू पनि जाने भएका छन् । मेरो छोरा भन्छ, ऊ २ वर्ष उनीहरूसँगै दुव्र्यसनबिरुद्ध अभियानमा लाग्नेछ । छोराको यो संकल्पले मलाई धेरै खुसी दियो । मैले मनमनै नारायणम्लाई धन्यवाद दिए । सायद यतिबेला ऊ पनि हाँसिरहेको होला । (कथाकार श्रेष्ठ सिक्किममा बस्छिन् ।)
सन् १८६९ अक्टुबर २ तारिखका दिन गुजरातको राजकोटमा जन्मिएका मोहनदास करमचन्द गान्धी सत्कर्मले मण्हात्मा गान्धी बन्न पुगे। उनै गान्धी (बापु) भारतका राष्ट्रपिता बने। आजकै दिन ८४ वर्षअघि अर्थात सन् १९३० मार्च १२ तारिखका दिन महात्मा गान्धीले अहिंसात्सात्मक आन्दोलनलाई नयाँ स्वरुप दिँदै स्वतन्त्र भारतको कल्पना गरेर दाण्डी मार्च सुरु गरेका थिए। ब्रिटिस शासकको अन्याय, उत्पीडन र शोषणको कारण पहिल्याउँदै उनले नुनमा लगाइएको करको बिरोध र अबज्ञा गर्न दाण्डी मार्च गरेका थिए। भारतको ईतिहासमा नमक सत्याग्रहका नामले दाण्डी मार्च चर्चित छ। गान्धी गोपाल कृष्ण गोखलेको आग्रहमा सदाका लागि सन् १९१५ मा दक्षिण अफि्रकाबाट भारत फर्किए थिए। त्यसपछि गुजरातको अहमदबादमा आश्रम स्थापना गरेर आफ्ना गतिबिधीलाई निरन्तरता दिईरहे। सन् १८८८ मा अध्ययनका लागि लण्डन पुगेका गांधी सन् १८९१ मा भारत फर्किदा उनमा वकालत गर्ने उमंग थियो। २ बर्षको भारतको बसाईपछि उनी ब्यवसायिक रुपमा वकालत गर्न सन् १८९३ मा दक्षिण अफ्रीका पुगे। २२ बर्षको द.अफिका बसाईपछि सन् १९१५ मा उनी भारत फर्किए। गोपाल कृष्ण गोखले (भारतीय राष्ट्रिय कांग्रेस) को आग्रहमा भारत फर्किएका गान्धी दक्षिण अफ्रिकाको अहिंसात्मक आन्दोलन (सत्याग्रह) को अनुभव लिएर फर्किएका थिए। द.अफ्रिकाबाट१३ अनुयायी आएका थिए। भारतमा उनको पहिलो आश्रम २५ जनाबाट शुरु भएको हो। त्यो आश्रम संचालनमा आर्थिक अभावका कारण कठिनाई भएपछि सन् १९१७ मा सावरमती नदीको तटमा आश्रम उनले सारे। जुन सावरमती आश्रमका नामले चिनिन्छ। जुन भारतको दोस्रो (सावरमती) आश्रम बन्यो। भारतको ईतिहासमा यो आश्रमले ऐतिहासिक महत्व राख्छ। सावरमती आश्रमबाट उनले आफ्ना गतिविधीलाई निरन्तरता दिईरहे। ब्रिटिस शासक बिरुद्ध सचेतना जगाउन आश्रमबाट उनले गतिबिधी शुरु गरेका थिए। भारतमा उनको पहिलो आश्रम कोचरव आश्रम थियो भने दोस्रो आश्रम सावरमती आश्रम थियो। दाण्डी मार्च पनि त्यही सावरमती आश्रमबाट गरेका थिए। उनले नुन बिरुद्ध लगाइृएको आन्दोलन उद्घोष गर्दै गतिबिधी गरिरहँदा उनलाई उनलाई ब्रिटिस शासकले पागलको संज्ञा दिएका थिए। तर उनले त्यस्ता आरोप र गतिबिधिलाई बेवास्ता गर्दैं आफ्नो निर्धारित कार्यक्रमलाई निरन्तरता दिईरहे। सन् १९१९ मा पंजाबको अमृतसरको जायिलयावालबाग काण्डपछि ब्रिटिस शासकप्रति शुन्य सहनशीलताको नीति बनाएर आफ्ना गतिबिधि गर्न प्रतिबद्ध रहे। जालियावालबाग काण्डपछि उनी खुलेर शासकको बिरोधमा उत्रिएका हुन्। भारत आगमनपछि गांधीको जीवनका ३ दशकको छुट्टै इतिहास र महत्व छ। सन् १९२० को दशक असहयोग आन्दोलन, सन् १९३० को दशक सविनय अवज्ञा आन्दोलन, (सन् १९३० मार्चको दाण्डी मार्च अर्थात (साल्ट सत्याग्रह, कानुनको अवज्ञा) र सन् १९४२ को भारत छोडो आन्दोलन। १९३० को दाण्डी मार्चमा नेपाली (२) सहित ७९ सत्याग्रहीलाई समावेश गरेर नुन करको अवज्ञा गरेका थिए। नमक सत्याग्रहले उपनिवेश बिरुद्धको आन्दोलनको बिजय सुनिश्चित छ, भन्ने सन्देश दिएको थियो। दाण्डी मार्च उनको नेतृत्वको राष्ट्रिय गौरवको सफल आन्दोलन हो। सन् १८३५ को कानुन अनुसार भारतवासी आफ्नै देशको समुद्रबाट उत्पादित नुन सरकारको अनुमति बिना उपभोग गर्ने छुट थिएन। त्यसले गर्दा चर्को मुल्यमा नुन खरिद गरेर खान भारतवासी बाध्य थिए। त्यस नमक कानुन अनुसारनुन बनाउने अधिकार सरकारलाइ थियो। अरु कसैले पनि नुन बनाउन पाउने अधिकार नैं थिएन्। यदि कसैले त्यस कानुन अवज्ञा गर्दैं बनायो भने बनाईको नुन जफ्त र ६ महिना जेल सजाय हुने ब्यवस्था गरिएको थियो। साथै त्यस्तो नुन बिक्री गर्नेलाई २४ सय प्रतिशत सम्म कर लगाउन सक्ने अधिकार सरकारमा निहिीत थियो। जुनकुराले गान्धीलाई पिरोलिरहेको थियो। उनले आफै चलाएको यंग ईण्डिया नामक साप्ताहिक पत्रिकामा एक लेख लेख्दै भनेका थिए पानी पछि धनी गरिब, रोगी , निरोगी सबैले उपभोग गर्ने एक मात्र चीज नुन हो। अझै जुन देशमा नुन उत्पादन हुन्छ त्यही देशमा आएर कानुन बनाएर बर्जित गर्नु कति उचित हो? शासकले बुझोस यो अन्याय बिरुद्ध भारतीय जन्ता एकबद्ध भएर यस्ता अन्याय बिरुद्ध उत्रिदै छन्। जुन कुरा न्याय संगत छैन भन्ने स्वयंम निष्पक्ष अंग्रेजहरुले समेत स्वीकारेका थिए। तर शासकले त्यस कुराको बेवास्ता गर्दैं गान्धी पागल भयो भन्दै खिल्लीमा उडाएका थिए। शासकले यो कानुनबनाएर जन्तालाई शोषण गरेकाले गान्धीले शासक बिरुद्ध आन्दोलन चलाउन यो मुद्धा नै उचित हुने ठहर गर्दैं नमक सत्याग्रह शुरु गरेका थिए। जुन कुराको मारमा सबै भारतवासीलाई परेको थियो। नुन कर बिरुद्धको आन्दोलनले सबै भारतवासीलाई एकताबद्ध पनि गर्न सकिने हुनाले उनले नमक सत्याग्रहलाई महत्व दिएका थिए। दाण्डी उनी बस्दै आएको सावरमती नजीकको नुन उत्पादन हुने समुद्री तट थियो। २सय ४१ माईल दुरी (३ सय ८८ किमी) छ। त्यसका लागि उनले करिब एक बर्ष लगाएर कार्यक्रम तय गरेका थिए। त्यस सत्याग्रह शुरु गर्न उनले काग्रेस पार्टीबाट समेत अनुमोदन गराएका थिए। सत्याग्राही २ नेपाली (धर्मबीर गिरी र खड्ग बहादुर गिरी ) सहीत ७९ जना थिए। ७९ जना मध्ये गान्धी सबै भन्दा बढी उमेरका थिए। त्यस बखत उनी ६१ बर्षको थिए भने १८ बर्षका एक बिद्यार्थी थिए। उनी गान्धीले सन् १९२० मा अहमदबादमा स्थापना गरेको गुजरात बिद्यापीठका एक छात्र थिए। त्यस मार्चमा सरकारको धरपकडका बिच पनि नियमीत सहभागी हुनेको संख्या दैनिक १ लाख भन्दा थियो। ब्यवस्थापनमा जुटेका बल्लभ भाई पटेललाई मार्च शुरु हुनु अगावै गिरफ्तार गरेको थियो। मार्चमा गान्धीका तीन पुस्ता सहित नेहरु परिवार देखि सबै वरिष्ठ भारतीय परिवारको सहभागीता थियो। त्यही मार्चमा सहभागी भएकी जवाहरुलाल नेहरुकी श्रीमती कमला नेहरुको प्रहरीको निर्घात पिटाईका कारण सन् १९३१ मा निधन भएको हो। मार्च आफैमा यति ब्यवस्थित थियो की सरकारले कति नैं बाधा,ब्यवधान र धरपकड गर्दागर्दै पनि कुनैं प्रतिरोध नगरी आफ्नो मार्गमा निरन्तर लम्कीरह्यो। पूर्व निर्धारित कार्यक्रम अनुसार नैं आफ्नो पथमा बिचलित नभै लम्किरह्यो। त्यस सत्याग्रहमा सहभागी हुनेलाई महिनौ अघि अभ्यास गराउदै आत्मशुद्धि गराएका थिए। आत्मशुद्धि बिना आन्दोलनमा सहभागी हुनुको हुनैं तुक नहुने निष्कर्ष निकाल्दैं सहभागीलाई प्रतिवद्ध गराएका थिए। त्यस क्रममा उनले सत्याग्राहीलाई आफ्ना बिरोधीलाई बुद्धी, नैतिकता,शब्द,पबित्रता, बिनम्रता र ईमान्दारीले प्रकट गर्दै आत्म पीडन गरेर प्रभाबित गर्नसक्नु भनेर सिकाएका थिए। सत्याग्रह नैं शान्ति मार्ग हो। यसले अरुको आत्मामा तितो उत्पन्न गराउनुहुदैन भन्दै उनले जस्तो सुकै आपत बिपत र हमला भएपनि प्रतिकारमा उत्रिनै छैनौं भन्ने कुरामा प्रतिवद्धता सहित अभ्यास गराएर सहभागीलाई सत्याग्रहमा सम्मिलित गराएका थिए। सहभागीलाई ७ बुदे हिंता निर्माण गराएर उनले सत्याग्राही असैनिक प्रतिरोधी हो भन्ने बुझाएका थिए। “प्रतिपक्षले जति नैं अभद्र ब्यवहार गरे पनि रिस उनीहरु बिरुद्ध रिस प्रकट गर्नै छैन्। प्रतिपक्षको आवेगको सामना अहिंसाले मात्र गरिनेछ। प्रतिपक्षको हमला सहन गर्दैं जाईलाग्न पाईने छैन। यदि कसैलाई गिरफ्तार गरिन्छ भने सहज रुपमा गिरफ्तारी दिईनेछ। त्यतिबेला पनि उनीहरु प्रति अपशब्द र र्दुब्यवहार गरिने छैन र अपमान पनि गरिने छैन।यदि सरकारी अधिकारीले अपमान महशुस गर्छ भने उससंग क्षमा माग्दै अघि बढ्नुपर्नेछ।” भन्ने नियम बनाएर सत्याग्राह शुरु गरिएको थियो। त्यस दाण्डी मार्च३ सय ८८ किलो मिटरको दुरी २४ दिनमा पार गर्नेगरी कार्यक्रम सार्वजनिक गरिएको थियो। दाण्डीमा पुगेर नमक करको अबज्ञा गर्नु पछाडी पनि खास कारण थियो। सन् १६०० सयमा ईष्ट ईण्डिया कम्पनीको जहाज त्यही नजिक सुरतको बन्दरगाहमा पहिलो पटक कप्तान हकिन्सले ल्ायएर भारत प्रवेश गरेका थिए। साथैं मार्च १२ मा यात्रा तय गर्नुको अर्काै कारण थियो। ठिक एक बर्षअघि जालियावालाबाग काण्ड अप्रिह ६ तारिखका दिन घटेको थियो जहा साढे तीन सय भन्दा धेरै निहत्था भारतीयलाई जनरल डायरको निर्देशनमा हत्या गरिएको थियो। ३ सय ८८ किमीको दुरी २४ दिनमा पुरा गरेर त्यहा पुग्दा अप्रिंल ६ तारिख हुन्थ्यो। त्यसै अनुसार अप्रिल ६ तारिखाका दिन दाण्डी पुगेर गान्धीले बिरोध स्वरुप एक मुठी नुन उठाएर नुनको कानुन तोडेका थिए। त्यतिबेला सम्म नागा मात्र संम्बोधन गर्ने बेलायती महाराज जर्ज पंचमले गान्धीको शक्तीलाई चिने। त्यसपछि मात्रा उनलाई बार्तामा बोलाए। सन् १९३१ मा जर्ज पंचमसंग बार्ता गर्न गान्धी बेलायत समेत पुगेका थिए। तर बार्ता उपलब्धीबिहीन भएपनि उनी जसरी आफ्नो भेषमा सान सौकात साथ बेलायत पुगेका थिए, त्यसरी नैं भारत फर्किएका थिए। नुनमा लगाईएको कर तोड्नु बिटि्रस शासनको अन्त्य संभव छ, भन्ने प्रतिकात्मक सन्देश पनि थियो। सत्यको साहाराले नैं गान्धीले एक मुठी नुन उठाएर सिंगो साम्राज्य हल्लाइ दिएका थिए। अहिंसाको सफल प्रयाोगको प्रतिकका रुपमा गान्धीको नमक सत्याग्रह अर्थात दाण्डी मार्चलाई लिने गरिन्छ। नभन्दै उनले सन् १९४२ मा चलाएको भारत छोडो आन्दोलनबाट भारतलाई बिटि्रस उपनिवेशबाट अन्त गराएका थिए। अहिंसा र सत्यको मार्ग अपनाउन सके जस्तो अन्यायबाट पनि ढिलोचाडो मुक्ति संभव छ , भन्ने सन्देश गान्धीको जिवनबाट पाउन सकिन्छ। त्यो मार्ग नै अन्तिम सत्य हो, दिगो शान्तिको पथ हो भनेर हामी नेपालीले पनि बुझ्न आवश्यक छ। जय गान्धीबाद! (लेखक 'अहिंसा र गांधी बिचार अन्तर्राष्ट्रिय कोर्स' गुजरात बिद्यापीठ गुजरातका पूर्व विद्यार्थी हुन्।)
संसदमा रहेका थारु सभासदहरुले संविधानसभा निर्वाचन ऐनको दफा ७ मा समानुपातिक प्रतिनिधित्वका आधारमा जनसंख्याको आधारमा उम्मेदवारको सूची तयार पार्ने प्रावधानलाई अपूर्ण भन्दै संशोधनको माग गरेका छन्। उनीहरुले थारु जाति मधेसी वा पहाडी जनजाति कुनैमा नपर्ने हुदा त्यसलाई जनसंख्याको आधारमा मधेसी समूहबाट हटाउन माग गरेका छन्। निर्वाचन संबन्धी केही नेपाल ऐन संशोधन गर्ने विधेयक २०७० को दफाबार छलफलमा भाग लिँदै मञ्जुकुमारी चौधरीले यस्तो माग गरेकी हुन्। त्यसैगरी दानबहादुर चौधरीले पनि थारुहरु तराईमा बसोवास गर्ने छुट्टै जनजाति, संस्कृति र संस्कार भएको भन्दै थारुलाई मधेसीकोटाबाट छुट्याउन माग गरेका थिए। अतहर कमाल मुसलमान स्वतन्त्र सभासदले सरकारले विभिन्न समयमा तराईका विभिन्न समुदायले गरेको आन्दोलनमा संझौता गर्दा उनीहरुको माग सम्बोधन गर्ने भनेको थियो भन्दै थारु र मुस्लिमलाई मधेसी समुदायमा सूचीकृत गरिएकोमा आपत्ति गरे। 'खासगरी मुस्लिम समुदाय तराईमात्र नभई पहाड र हिमालमा समेत बसोबास गर्दै आए पनि उनीहरुलाई तराईमा मुस्लिम र पहाडमा अन्य समूहमा राख्नु कुन न्यायको आधारमा भएको हो?' उनले प्रश्न गरे, 'तसर्थ मुस्लिमको आफ्नो छुट्टै धर्म, संस्कृति र समूह भएको भन्दै यसलाई जनसंख्याको आधारमा छुट्टै पहिचान सहित राज्यका सबै निकायमा जनसंख्याको आधारमा प्रतिनिधित्व सुनिश्चित गर्न माग गर्दछु।' जनसंख्याको हिसाबले तराईका आदिवासीका रुपमा परिचित थारुहरुको जनसंख्या र मुस्लिमलाई मधेसी समूहबाट हटाउँदा हाल कायम रहेको मधेसी समूहको जनसंख्याको भार ३१ प्रतिशतबाट घटेर झण्डै २० प्रतिशतमा सीमित हुन आउने छ।
संविधानसभामा समानुपातिक सदस्यको विवादले केन्द्रदेखि स्थानियस्तरसम्म प्रभाव पारेको छ। नेपाली कांग्रेसको समानुपातिक सूचीमा नपरेपछि महोत्तरी क्षेत्र नं. ६ का समानुपातिक उम्मेदवार कल्याण गुरुङ्गका समर्थकले नेपाली कांग्रेसको गौशालास्थित क्षेत्रीय कार्यालयमा सोमबारबाट अनिश्चित तालाबन्दी गरेका छन्। सभासद छनौटमा अनियमितता गरेको भन्दै कांग्रेस कार्यकर्ताले केन्द्रसंग सुची सच्चाउन माग गरेका छन्। नेपाल विद्यार्थी संघका पूर्व अध्यक्षसमेत रहेका भएका गुरुङ्गका समर्थकहरुले शीर्षनेताहरुले सभासदहरुको नामावलीमा आफ्ना नजिककाहरुलाई मात्र नियुक्त गरेको आरोप लगाएका छन्। क्षेत्रिय सभापति रामश्रेष्ठ महतोद्वारा हस्ताक्षरित विज्ञप्तिमा केन्द्रले सभासदको सूची गम्भीर गल्ती गरेकोले सच्याउन माग गरेका छन्।
पेसिफिक एसिया ट्राभल एसोशिएसन् (पाटा) को अन्तर्राष्ट्रिय सचिव तथा कोषाध्यक्ष पदमा नेपाली पर्यटन व्यवसायी वसन्त राज मिश्र निर्वाचित भएका छन। चीनको जुहाईमा मे १६ देखि मे १८ गते सम्म आयोजित पाटाको ६३ औँ वार्षीक साधारणसभाले मिश्रलाई उक्त पदमा चयन गरेको हो। नेपाली पर्यटन क्षेत्रका अग्रज मिश्रले पाटा अन्तर्राष्ट्रियमा प्राप्त गरेको यो अवसर सन् १९७५ मा नेपाल पाटामा आबद्ध भएपश्चात नेपाली नागरिकले प्राप्त गरेको अहिले सम्मकै सबैभन्दा ठूलो पद हो। मिश्र सन् १९९२ देखि १९९६ सम्म पाटा नेपाल च्याप्टर का अध्यक्ष र नेपाल पर्यटन बोर्डको स्थापनापछि बोर्डको कार्यसमिति सदस्य समेत भएका थिए। सोही समारोहबीच पाटा नेपाल च्याप्टरका वर्तमान अध्यक्ष सुमन पाण्डे र नेपाल एसोशिएसन् अफ टुर अपरेटर्स का अधक्ष्य अशोक पोखरेल सदस्यमा निर्वाचित भएका छन्।
कैलाली क्षेत्र नम्बर ५ बाट नेपाली कांग्रेसका दिर्घराज भाट एमाओवादीका नेता लेखराज भट्टलाई पराजित गदैृ निर्वाचित भएका छन्। भाटले १६ हजार ३ सय ४६ मत प्राप्त गरेका छन भने भट्टले ११ हजार३४ मत प्राप्त गरेका छन।
“एबाजे त“लाई हेडसरले बोलाउनुभएको छ ।” हाकुको बोलीले ऊ अकमकियो । एकैछिन अघि मात्र विद्यालयको सूचनापाटीमा टाँसिएको टेस्ट परीक्षाको परीक्षाफल हेरेर ऊ कक्षा कोठा फर्किएको थियो । आफ्नो नाम सबैभन्दा माथि पाएर उसका खुट्टा भुईंमा थिएनन् । उसका लागि यो खबरलेकौतुहलता थपिदियो । आजको ठ्याक्कै दुई महीनामा उसले एस. एल. सी. को लागि आफूलाई तयार पार्नु थियो । ऊ यसका लागि सा“झ घर पुगेर योजना बुन्ने सुरमा थियो। अचानक साथीले ल्याएको यो खबरले उसका योजनामा तत्कालका लागि विराम लगाइदियो । उत्सुक हुँदै उसले हेडसरको कोठातिर पाइला बढायो, साथीहरु नयाँ हल्ला फैलाउन पाइने आशमा उसका पछि लागे । “आइतबारदेखि एस. एल. सी. शुरु नभएसम्म मकहाँ बिहान बिहान ७ बजे पढ्न आउने है ।” हेडसरबाट आदेश भयो । “कति पैसा लाग्छ सर ?” बाजेले बुझ पचाएर सोध्यो । उसलाई थाहा थियो केही मासिक शुल्क लिएर हेडसरले अंग्रेजीको ट्युशन पढाउनु हुन्छ ।“तिमीलाई पैसा लाग्दैन।” हेडसरको जवाफले उहा“को आदेश टार्ने संभावित बाटाहरु बन्द भए । झ्याल बाहिर हेर्‍यो । मङ्सिरको महिना, पानी कम भएपनि थापाथली पुलको सम्पूर्ण लम्बाइ ओगट्दै बगिरहेको वागमती सङ्लो देखिएपनि बाजेको मनचाहिं अलि धमिलियो । काठमाडौंमा भदौदेखि नै कुहिरो लाग्न शुरु भइसकेको थियो, त्यसमाथि केहि दिन यता पर्न थालेको तुसारोले त बिहान ७ बजे ब्युँझदा पनि ओछ्यान छोड्न उसका लागि कठिन हुनथालेको थियो । आज शुक्रवार, पर्सिदेखि ऊ त्यति बेलासम्ममा त किलागलस्थित हेडसरको घर पुग्नुपर्ने भयो । आनन्दले सिरकभित्र गुटमुटिएर पढ्नुको साटो कठ्याङ्ग्रिदै घरबाट बाहिरिनुपर्नेभयो । ऊसँग विकल्प थिएन , हस् सर भन्दै कोठाबाट बाहिरियो। वास्तवमा हेडसरका लागि गएका दुई वर्षदेखि स्कूलले एस. एल. सी. को नतिजामा बोर्डमा स्थान हासिल गर्न नसक्नाले दौंतरीमाझ छाती खुम्च्याएर हिंड्नु परिरहेको थियो । कारण एउटै थियो – अंग्रेजी विषयमा विद्यार्थीहरुको अपेक्षाकृत कम अंक । त्यसो त ग्रामरको कक्षा उनी आफैं लिन्थे, विषयगत पुस्तक पढाउने जिम्मा अर्को शिक्षकको भएपनि । त्यसैले यसपालि अलि जेहेनदार विद्यार्थीहरुलाई अतिरिक्त पढाइ गर्न लगाएर भएपनि छाती फुकाएर हिंड्ने अवस्थाको सिर्जना गर्ने योजनामा उनी थिए । कोठा बाहिर बाजेका घनिष्ठहरु ज्यापू, पाचक र हाकु भित्र के भयो भनेर व्यग्रताका साथ प्रतिक्षामा थिए । अघिसम्म उसको मुहारमा छाएको रौनकमा अमिलो मिसिएको उनीहरुले सजिलै थाहा पाए । “बाजेले राम्रै लड्डु भेटेजस्तो छ नि ।” ज्यापूले आफ्नो बुज्रुगपना प्रस्तुत गरिहाल्यो । “हैन, हामीलाई भन्दाखेरि तेरो इज्जतै त जाँदैन होला नि ।”– पाचकलाई भित्र हेडसरस“गको उसको वार्तालापस्कूलभरि फैलाउन हतार भैसकेको थियो । हाकुलेचाहिं अब स्कूल आउनुनपर्ने भएकाले कुनै सरदेखि डराउनुनपर्ने भन्दै हौसला दिन खोज्यो । चारैजना भर्‍याङ ओर्लेर खेल मैदानमा पुगे । यतिबेलासम्म पनि बाजेको मुख खुलाउन नसकेकाले ज्यापुले आफ्नो मित्रताको दुहाइ दिंदै चेतावनी दियो – हेर बाजे, अब पनि भनिनस्भने तँसँग हाम्रो कट्टी । पाचक र हाकुले पनि होमा हो मिलाए । अब नभनी बाजेलाई धरै भएन अन्यथा वषौं लामो मित्रता धरापमा पर्न सक्थ्यो । उसले सबै कुरा भनिदियो । साथीहरु खित्का छोड्न थाले । “धत् ! सजाय भेट्यो कि भन्ठान्या त पुरस्कार पो पाएको रहेछ ।” – हाकुले आश्चर्य व्यक्त गर्‍यो । “तँलाई जान मन नलागे मलाई सिफरिश गरिदे न त” – उसले ठट्टा मिश्रित भावमा भन्यो । ज्यापु र पाचक समाचार फैलाउन त्यहा“बाट बेपत्ता भैसकेका थिए । घर फर्कने क्रममा अर्जुन ट्रलिबसमा हुईंकिरहेको थियो । ट्रलिबसले ऊजस्ता धेरै विद्यार्थीहरुलाई निःशुल्क ओहोरदोहोर गराइदिन्थ्यो । आजभोलिका खलासीले जस्तो सिटमा बस्नका लागि भाडा तिर्नुपर्ने शर्त तेस्र्याईंदैनथ्यो । स्कूलपोशाक नै परिचयपत्र । त्यसैले पनि होला तिनलाई कण्डक्टर भनिन्थ्यो । तोकिएको स्थान बाहेक कुनै ठाउ“मा बस रोकिने सम्भावना शून्य ।“के गर्नु यही बस हेडसरको घरतिर जाने भएपनि त हुन्थ्यो नि ?”– उसलाई एउटा अर्को पीर थपियो । जान त जाने तर कसरी ? ऊ धेरै दिनदेखि न त त्रिपुरेश्वरको उकालो चढेर न्यूरोडतिर गएको थियो न भक्तपुरे बसमा रत्नपार्क । कहिलेकाहिं रञ्जना हलमा नेपाली सिनेमा चल्दा भाइबहिनीहरुलाई लिएर त्यता पुग्ने गथ्र्यो । तर त्यसरी नगएको पनि एक वर्षजति भइसकेको थियो । उसले बसमा नजर दौडायो । दुई सिट अगाडि उमेश बसेको रहेछ । उमेश टेस्ट परीक्षा अघिदेखि नै हेडसरकहाँ ट्युशन जाने गरेको उसलाई थाहा थियो । आफ्नो सिट छाडेर ऊ उमेश भए ठाउँमा पुग्यो । आफू पनि आउँदो आइतबारदेखि हेडसरकहाँ जाने भएको तर घर नदेखेको कुरा बताएपछि उमेशले उसलाई आफ्नो साइकलमा लिफ्ट दिने भयो । “तर अर्जुन तिमी साढे छ बजे मीनभवनको बसस्टपमा आइराख्नू नि !”– उमेशले भन्यो । “साढे छ बजे !” – उसले विस्मयका साथ मनमनै सोच्यो । तर तत्कालका लागि ऊसँग यो नै सहज उपाय थियो । उसले टाउको हल्लाएर हुन्छ भनिदियो । मीनभवन आइपुगेपछि उमेश ब्याग सम्हाल्दै ओर्लियो । हिजोसम्मसाथीको रुपमा मात्र देखिरहेको उमेशलाई उसले पर्सिदेखि सारथीको रुपमा पनि पाउनेभयो । *** घरमा बुवालाई अर्जुनले सारा वृत्तान्त सुनायो । “टाउको र छाती टम्म छोपेर जानु नि । चिसो कडा छ , फेरि जाँचको बेला ज्वरो आउला ।” – बुवाले छोटो प्रतिक्रिया जनाउनुभयो । खासमा उसले यो कुरा बुवालाई सबैभन्दा पहिले किन सुनाएको थियोभने कतै उहाँले आफू अफिस जाँदा आउँदा चढ्ने गरेको साइकल उसलाई ट्युशन पढुन्जेल दिइहाल्नुहुन्छ कि भन्ने आशा उसमा थियो । त्यसो भएमा उमेशसँगै सरर साइकलमा जान पाइन्थ्यो । बुवाको उत्तरले उमेशको साइकल नै उसका लागि हेडसरको घरसम्म पुग्ने अपरिहार्य साधन बन्दैथियो । बेलुका खाना खाने बेलामा आमालाई पगाल्न खोज्यो, कतै आमाको भनसुन लागेर बुवाले दुई महिनाका लागि साइकल यात्राबाट अवकाश लिइहाल्नुहुन्छ कि भनेर । तर आमा त झन एक कदम अगाडि नै गइदिनुभयो ।“हैन, तेरो साथीलाई यो जाडोमा एकाबिहानै किन साइकल चढ्नु परेको नि ? दुबैजना खुरुक्क बसमा नगएर ।” अब उसका लागि बुवाको साइकल चढेर ट्युशन जाने कुरा नमिठो सपनामा परिणत भएको थियो जसलाई यथाशक्य चा“डो बिर्सिदिनु नै उपयुक्त थियो । कुरा लम्ब्याउ“दा उमेशको साथ समेत छुट्ने संभावना थियो, त्यसैले ऊ चुप लाग्यो । *** करिब २० मिनेटको यात्रापछि अर्जुन उमेशस“गै साइकलबाट ओर्लियो । हातका ऊनी पञ्जा खोल्यो जो तिनलाई यात्रा अवधिमा विपरित दिशाबाट सिरिरी बगेको चिसो सिरेटोको आक्रमणबाट बचाउन पूर्ण रुपमा विफल भएका थिए । उमेश साइकल राखेर आउँछु भन्दै भित्र चोकतिर लाग्यो , ऊचाहिँ पञ्जा झोलाभित्र कोचेर दुई हत्केला रगड्न थाल्यो । मिनभवनबाट यात्रा शुरु गर्दाको आँखै घोच्लाजस्तो बाक्लो कुहिरो किलागल आइपुग्दा हो कि होइनजस्तो देखिएको थियो । “घरहरु धेरै भएकाले होला ।” –उसलाई लाग्यो । बाक्लो स्वेटर,पाइन्टभित्र ट्राउजर, बाक्लो मोजा सहितको जुत्ता र टाउकोमा माकल टोपी लगाएकाले शरीरका अरु भाग यथास्थितिमै थिए तर मुहार अनि त्यसमा ठडिएको नाक आफैंसँग भए नभएको उसले छामेर मात्र यकिन गर्नसक्यो । हत्केला रगड्दा प्राप्त भएको ताप मुहारले पनि बा“डेर लि“दैथियो । उसले चारैतिर दृष्टि दौडायो, सडकको दाया“बाया“ लहरै जोडिएका घर अनि हरेक घरको सडकतिर फर्किएको भुइ“तल्लाको कोठामा विभिन्न सामानका पसलहरु । अधिकांश पसलमा गीती क्यासेटका चाङ । अहिलेकासीडी र पेन ड्राइभ जस्ता साधनहरु भविष्यकै गर्भमा थिए । त्यहाँ घन्किरहेका गीतहरुले पूरै वस्तीलाई ध्वनि प्रदूषित बनाइरहेका थिए । रेडियो नेपालको स्टुडियो बाहेक यहाँ नै उसले यस्तो जोडले गीत बजेको पहिलोचोटी सुनेको थियो, त्यसैले अनौठो लाग्यो । “म त तिम्रो घनश्याम तिमी मेरो राधा पियारी.... ।”–एउटा पसलमा धेरैसमयको अन्तराल पछि बजारमा आउन लागेको नेपाली सिनेमा कान्छीको गीत घन्कियो । हलमा कहिलेदेखि लाग्ने हो पत्तो थिएन, लागिहालेपनि दुई महिना यता उसले हेर्न पाउने संभावना शून्य थियो । “अर्जुन ! जाऊँ हि“ड ।”– साइकल थन्क्याएर आएको उमेशले का“धमा थपथपाउ“दै उसको कल्पना भंग गरिदियो । छेवैको भर्‍याङबाट एक हुल विद्यार्थी ओर्लिए । ती पहिलो समूहमा पढ्ने रहेछन् । कोही आफ्ना साइकल लिन चोकतिर गएभने बा“की पैदलै बाहिरिए । भर्‍याङ खाली भएपछि चोकतिरबाट १५ जना जति उसकै उमेरका विद्यार्थीहरु देखा परे । उमेशसँगै ऊ पनि तिनमा मिसियो र माथि उक्लियो । साँघुरो मटान हुदैँ समूहका साथ ऊ एउटा ठूलो लाम्चो कोठामा प्रवेश गर्‍यो । सामान्य तर सफा कोठा । कालीमाटी लिप्सेर हल्का सुगा रङ्ग लगाइएको चिल्लो भित्तामा लेखनाथ, लक्ष्मीप्रसाद देवकोटा, बालकृष्ण सम र चन्द्रमानसिंह मास्केका तस्वीर लहरै टाँगिएका थिए, तस्वीरका बीचमा काठको बाकसमा मोरिएको रालोयुक्त एउटा भित्तेघडी । सेतो इनामेल पोतिएका बाक्ला दलिन, भित्तासम्मै टाँसिनेगरी भुईंमा सुकुल अनि त्यसमाथि राडीमा चारकुने घेरो बनाएर लहरै चकटी ओच्छ्याइएको । कोठा खाली थियो । सडकतर्फ तीन खण्ड हुने गरी जडिएका सीसाका खापायुक्त तीनवटा झ्याल । झ्याल बन्द भएपनि बाहिर घन्किरहेकागीतका तरङ्ग तिनका चरबाट मधुरो स्वरमा निर्बाध भित्र प्रवेश गरिरहेका थिए । “म त तिम्रो घनश्याम तिमी मेरो राधा पियारी ............”स्पष्टै सुनिन्थ्यो ।“नया“ गीत भएकाले रिवाइन्ड गरिरहेको हुनुपर्छ पसलेले”– उसले सोच्यो । आºना झोला पछाडि बिसाएर सबैजना चकटीमा बसे र हेडसरको आगमनको प्रतिक्षा गर्न लागे । ढोका उघ्रियो। उज्यालो र हँसिलो मुहार, दाह्री सफाचट पारेकाले टिलिक्क टल्किएका गाला, कद औसत नेपाली, शिरमा ऊनी टोपी, कमिज सुरुवाल र स्वेटरमाथि सफा सेतो खोल भएको दोलाईं ओढेका हेडसर फूर्तिलो स्वरमा“गुड मर्निङ्ग एभ्रीबडी” भन्दै भित्रिए ।“गुड मर्निङ्ग सर ।” – सामूहिक स्वरले कोठा गुञ्जियो । छोटो औपचारिकतापछि हेडसरले सबैलाई के सूचित गरेभने आजबाट सम्पूर्ण पाठ अन्तिम पटकका लागि दोहोर्‍याइनेछ। “ओपन द च्याप्टर वन, द फेबल्स अफ एसप” – हेडसरको ओजपूर्ण स्वरमा प्राप्त भएको आदेश पालन गर्दै पछाडि राखिएका झोलाबाट निकालेर सबैले आ–आफ्ना अगाडि पुस्तक पल्टाए । ट्युशनको क्रममा उनको विशेष दृष्टि अर्जुनमाथि परिरहेका थिए । अर्जुन पनि सुन्ने र आदेश पालन गर्ने क्रममा त्यो दृष्टि आत्मसात गरिरहेथ्यो । पन्ध्र मिनेट बाँकी रहँदा किताब बन्द गरी कापी खोल्न हेडसरको आदेश भयो । “चेन्ज द भ्वाइस ।”– स्कूलको कक्षा कोठामा गएका दुई वर्षदेखि सुनिरहेको फुर्तिलो स्वर अर्जुनका कानमा फेरि प¥यो । उसका दिमाग र कलम प्रश्नका लागि यसरी तयार थिए मानौं एक सिपाही बन्दुकको ट्रिगर थिच्न आºनो कमाण्डरको आदेश पर्खिरहेको थियो । प्रश्न टुँगिन नपाउँदै उसको बायाँ हात उठिसकेको थियो – विजयी सिपाहीको मुद्रामा । हेडसरको मुहारमा चमक देखियो । “ओके यू से मिस्टर अर्जुन ।” – अरुले उत्तर लेख्न पनि भ्याएका थिएनन् उही फुर्तिलो स्वर पुनः कोठामा गुञ्जियो । अर्जुनले फरर उत्तर दियो, बाँकीचाहिँ आफ्ना कलम रोकेर उसैलाई हेरिरहेका थिए । “यू आर राइट ।”– हेडसरले अलि जोड दिएरै बोले । त्यसपछिका बाँकी समयमा हेडसरको मुहारको चमकमा कुनै कमी आएन किनकी प्रत्येक प्रश्नको उत्तरका लागि उठ्ने पहिलो हात अर्जुनकै हुन्थ्यो र ऊ उनकै स्कूलको विद्यार्थी थियो । त्यसो त कक्षा कोठामा पनि ग्रामरको पिरियडमा अर्जुन, ज्यापु, पाचक र हाकुका अगाडि बाँकी विद्यार्थीको दाल कहिल्यै गलेन । भित्तेघडीको ट्याङट्याङले आठ बजेको संकेत गर्‍यो । सबैले आफ्ना कापी किताब झोलाभित्र हुले र कोठाबाट बाहिरिन तयार भए । अरु बाहिरिँदै गर्दा हेडसरले अर्जुन र उमेशलाई एकछिन त्यहिँ बस्न इशारा गरे । कोठामा तीन प्राणी मात्र बाँकी रहेपछि हेडसरले भने – “तिमीहरु भोलिदेखि मसँगैको चकटीमा बस्ने, अनि ग्रामरमा फूर्ति देखाए झैं प्यासेजमा पनि एग्रेसिभ हुने ।” “खालि भित्तामा टा“सिएका हिन्दी फिल्मका पोस्टर हेर्दै का“क्रो खाएर खुट्टा उचाल्दै “ वा अमिताभ बच्चन !” भनेर चल्दैन है अब ।”– दुबैले उनको चेतावनीयुक्त स्वर सुने । हस् सर भन्दै दुबै कोठाबाट बाहिरिए । भर्‍याङ ओर्लंदै गर्दा अर्को समूहका विद्यार्थीहरु उक्लने क्रममा थिए । उमेश साइकल लिन चोकतिर गयो, अर्जुनचाहिँ बाहिर गल्लीमा रमिता हेर्दै उसलाई कुरिरह्यो । खुल्ला ठाउँमा बसिरहेको उसको बानी, “यो उकुसमुकुसमा मानिसहरु कसरी अभ्यस्त भएका होलान्?” – उसलाई अचम्म लाग्यो । हल्का घाम लागिसकेपनि अघिको कुहिरो र तुसारोले छाडेका चिसोको अवशेष बाँकी नै थियो । दायाँ बायाँ लहरै उभिएका घरहरुका समूहले सूर्यका किरणलाई गल्लीबाट एकाध घण्टाभन्दा बढी टिक्न नदिने अवस्था थियो । क्यासेट प्लेयरहरुमा थकानको कुनै लक्षण देखिएका थिएनन् । साइकल बाहिर निकालेपछि अर्जुन दुवै गोडा एक साइडमा पारेर अगाडिको डण्डीमा बस्यो, उमेशका जोडी पाइला प्याडल घुमाउन व्यस्त भए । साइकल असनतिर मोडियो । यो क्रम आउँदा केहि हप्ताका लागि अर्जुनको दैनिकी बन्नेवाला थियो । एस.एल.सी. आउन पन्ध्र दिन बाँकी थियो । हेडसरले आज अन्तिम पाठ दोहोर्‍याएर सिध्याए । यसपालि चाहि“ दौंतरीमाझ छाती फुलाउन पाइनेमा उनी आशावादी थिए । उनले स्कूलका अरु दुईजनालाई पनि भिन्नभिन्न समूहमा राखेर आफ्नो तर्फबाट सक्दो प्रयत्न गरेका रहेछन् । गएको डेढ महिनामा अर्जुनले पनि आश लाग्दो गरी आºनो क्षमतामा सुधार गरेकाले उनको यो आशा निरर्थक देखिंदैनथ्यो । सदा झैं भित्तेघडीले आठ हानेर सबैजना गन्तव्यतिर लाग्ने बखतमा उनले परीक्षामा नआत्तिकन लेख्ने सुझाव दिए । पहिलो पटक कक्षा ९ र १० दुबैको पुस्तकबाट प्रश्न सोधिने भएकाले यसपालिको एस.एल.सी. सबैका लागि नौलो अनुभव हुनेवाला थियो । यसरी हेडसरको कोठामा लहरै बसेर पढ्न पाउने उनीहरुको दिन समाप्त भएकामा सबैले नरमाइलो माने । हुनपनि हेडसरको ख्याति कस्तो थियो भने शहरका नाम चलेका स्कूलका विद्यार्थीहरु उनीकहा“ ट्युशन पढ्न मरिहत्ते गर्थे । कति चाहिं उनीकहाँ ठाउँ नपाएपछि मात्र अनिच्छापूर्वक अन्त धाउँथे । यो देखेर नाम चलेका शिक्षकहरु पनि उनको आह्सि गर्थे । ढोकाबाट बाहिरिने क्रममा अर्जुनले पछाडि फर्केर हे¥यो । दुईजोडी आ“खा जुधे । एउटा जोडीमा अपेक्षाभाव झल्किरहेको थियो, अर्कामा दृढता । जेठको तेश्रो हप्ताको एक दिन । बिहान ७ बजेको रेडियोको समाचारले गत सालको एस.एल.सी. परीक्षाको परीक्षाफल प्रकाशित भएको सूचना दियो । समाचारको सन्देश अर्जुनका लागि उत्साहप्रद थिएनन् । किनभने त्यसले दिएको उच्चतम तीन स्थान प्राप्त गर्ने विद्यार्थीमा उसको नाम थिएन । तैपनि गोरखापत्रमा छापिने विस्तृत विवरणले केहि फरक तस्वीर देला कि भन्ने आशा उसले गर्‍यो । ऊ जसै गेट बाहिर निस्कँदै थियो, उसको छिमेककै साथी पुरुषोत्तम काखीमा गोरखापत्र च्यापेर भित्रियो जो आफैं पोहोर साल अनुत्तीर्ण भएर यसपालि एक्जेम्टेड परीक्षार्थीको रुपमा जाँच दिइरहेथ्यो । अर्जुनले पत्रिकाको माथिल्लो भागमा आँखा दौडायो । त्यहाँ न त उसको नाम थियो न त उसको स्कूलकै । पहिले ऊ आफू खिन्न भयो त्यसपछि हेडसरको सम्भावित निराशायुक्त मुहार सम्झियो । त्यसपछि पत्रिका हेर्ने जाँगर उसमा रहेन । पुरुषोत्तमले नै उसको सिम्बोल नं. सोध्यो र ऊ प्रथम श्रेणीमा उत्तीर्ण भएको कुरा सुनायो । घरमा सबै खुशी भएपनि अर्जुनको खुशीले पूर्णता पाएन । अर्जुन मार्कशीट लिन स्कूल पुग्यो । मार्कशीट लिनासाथ एकै दृष्टिमा उसले आºना प्राप्ताङ्कहरु पढ्न भ्यायो अनि थाहा पायो स्कूलमा सबैभन्दा बढी अङ्क उसैले ल्याएको रहेछ तर थोरै मात्र अङ्क ऊ र उसको स्कूलको नाम गोरखापत्रमा छापिनमा बाधक बनेका रहेछन्, त्यो पनि अंग्रजीकै । उसले सम्झ्यो–“महाभारतको अर्जुनले त आफ्ना गुरु द्रोणाचार्यलाई गुरुदक्षिणामा उनकै इच्छा वमोजिम पाञ्चाल नरेश द्रुपदजस्ता महावीरलाई पाउमा हाजिर गराइदिएथे । तर यो अर्जुनले स्कूलको नाम गोरखापत्रमा छपाईदिन पनि सकेन ।” ऊ खिन्न भयो । “ए बाजे ! जाऊँ हिँड् हेडसरलाई भेट्न ।”– परिचित आवाज उसका कानमा परे । पछाडि फर्केर हेर्‍यो, हाकु रहेछ , साथमा ज्यापू र पाचक पनि । उनीहरुले आफ्ना मार्कशीट लिइसकेका रहेछन्। बाजे अनिच्छापूर्वक तिनको पछि लाग्यो । हेडसरको कोठा बाहिर कुर्सीमा पालेदाइ बसिरहेका थिए, ढोका बन्द थियो । “हेडसर खोई ?”– ज्यापूले पाले दाइलाई सोध्यो । “क्लासमा जानु भाछ । यसपालि दश क्लासमा सरले नै पढाउने रे । ”– पाले दाइले जवाफ दिए । बाजेले सन्तोषको सास फेर्‍यो तत्काल हेडसरको सम्मुख पर्नु नपरेकोमा । उसलाई लाग्यो असफलता नै सफलताको उर्जा भनेको यहि हुनुपर्छ , आफ्नो अधुरो सपना पूर्ण गर्न हेडसर अहिल्यैदेखि लागेछन् । ऊ के के सोच्दै थियो उसका घनिष्ठहरुचाहिँ “तैँले आज भोज खुवाउनुपर्छ ।” भन्दै उसलाई हात समाएर भर्या‍ङतिर तान्न थाले ।
अघिल्लो संविधानसभा सदस्यहरु ताजा जोशका साथ आएका थिए। आन्दोलनको ऊर्जाले बनेको संविधानसभा। त्यो सभामा चुनिएका सदस्यहरुमा मुलुकले शान्ति र समृद्वितर्फ यात्रा तय गर्न लाग्यो भन्ने उत्साह पनि थियो। संविधान निर्माणमा सदस्यले नविन उत्साह साथ काम थालेका थिए। आफूलाई खटाएको समितिमा धेरै सभासद्ले क्षमता र ज्ञान अनुसार काम गरेकै हुन्। सभासद्हरु आफै खटेर संविधानका लागि जनमत संकलन गर्न हिमाल, पहाड, तराई पनि पुगे। यो सबै प्रयत्न २०६९ जेठ १४ गते चकनाचुर भयो। संविधान सभा विघटन हुनुभन्दा दुई घण्टा अगाडि नै प्रधानमन्त्री बाबुराम भट्टराईले सहमतिको प्रयत्न नगरि निर्वाचनमा जाने निर्णय लिए। त्यसमा माओवादीलाई मधेसी मोर्चाले साथ थिए। हुन त अघिल्लो संविधान सभा कालभरि अधिकांश समय एमाओवादी र मधेसीमोर्चा संवद्व दलहरुको सहकार्य चलि नै रह्यो। ... अघिल्लो संविधान सभाले किन चार वर्षसम्म संविधान लेख्न सकेन त? संविधान लेखन सार्थक हुन नसक्नुको प्रमुख कारण 'राज्य पुर्नसंरचना' कसरि गर्ने भन्ने हो। एमाओवादी र मधेसी मोर्चाले अरु केहि समर्थक जुटाएर एकल जातीय राज्यको पक्षमा दबाब दिन थालेपछि सहमति बन्न सकेन। यसमा कुरा नमिलेपछि अरु मतभेदहरु पनि सतहमा आए। संविधान सभाले जुनसुकै मतभेदलाई प्रकृया वा जनमत संग्रहको माध्यमद्वारा निरुपण गर्नुपर्थ्यो। त्यो पनि हुन सकेन। विवाद सल्टाउन जनमतसंग्रहमा जानेबारे दलहरुको चिन्तनमै त्रुटी रह्यो। की त प्रकृया की त सार्वभौमसत्तासम्पन्न संविधान सभाबाट विवादित मुद्दा किनारा लाग्नुपर्थ्यो। दुवै उपाय अवलम्वन गर्न सकिएन। ... राष्ट्रिय एकता, समाजिक सद्भाव, जातीय मेलमिलापलाई खलल पुर्‍याउने उद्देश्यले जनप्रतिनिधिहरुलाई उत्तेजित गराउने काम सुरु देखि नै भयो। शतप्रतिशत राष्ट्रिय हितविपरित कुरामा पनि जनताका प्रतिनिधिहरु बहसमा उत्रेजस्तो गरे। म संवैधानिक समितीमा थिए। हाम्रो समितिमा पनि बेलाबेला त्यो उत्ताउलोपन व्यक्त भइरहन्थ्यो। राष्ट्रिय झण्डा नै दुई मतले जोगिएको हो। संसारभरिका देशको भन्दा पृथक आकार/प्रकार लगायत विशेषता भएको झण्डा फेर्नुपर्ने प्रस्ताव एमाओवादीले ल्यायो। नयाँ संविधान नेपाल र नेपालीका लागि हो भन्ने तथ्यलाई बिर्साउनेगरि संवैधानिक समितिमा बहस हुन्थ्यो। जुन समितिमा प्रायजसो प्रभावसाली दलका प्रमुख र गिनेचुनिएका नेताहरु थिए। कतिसम्म भने 'नेपाल'कै नाम फेरौं भन्ने प्रस्ताव समेत समितिमा दर्ता भयो। मधेशी मोर्चासंवद्व एउटा दलको नेताले त्यो लिखित प्रस्ताव राख्नुभएको रहेछ। मोर्चासँग सहकार्य गरिरहेको एमाओवादीको पनि यसमा समर्थन रहेछ। सरिता गिरीको त्यो प्रस्ताव आएको थाहाँ पाउनेवित्तिकै मैले प्रतविाद गरे। 'नेपाल' नै नराखौं भनेर प्रस्ताव राख्न दिने अधिकार सभापति निलाम्बर आचार्यलाई कसले दियो भन्ने पनि मेरो तर्क थियो। त्यो प्रस्ताव घोर निन्दनीय थियो। त्यसमा छलफल त परको कुरा दर्ता हुन समेत दिन हुन्नथ्यो भन्ने मेरो मान्यता थियो। हाम्रो देशको नाम 'नेपाल' नराख्ने भन्ने प्रस्ताव अभिलेखबाट हटाउन माग गरे। समितीका साठी भन्दा बढि सदस्य उपस्थित छन्। कोहि बोल्दैन। एमाओवादी र मधेशी मोर्चाले त कुरा मिलाएरै ल्याएका होलान् अरु कांग्रेस, एमाले सहित अरु दलका सभासद्हरु पनि बोल्दैनन्। 'नेपालको नाम हटाउने संविधान कसका लागि ल्याउने?' मैले त्यस्तो प्रस्ताव अखिलेखबाट हटाउन अड्डी नै लिए। अब भने एकजना सभासद्ले मेरो साथ दिनुभयो। राष्ट्रिय जनशक्ति पार्टीका प्रकाशचन्द्र लोहनी। अराजकताको यो भन्दा अर्को पराकाष्ठा के हुन सक्छ? ... अघिल्लो संविधान सभामा यस्ता अराजकता कति भए कति। ठूलो हुनुकै नाताले पनि जिम्मेवार हुनुपर्ने एमाओवादी र मधेशी मोर्चा कहिल्यै जिम्मेवार भएन। सहमति गर्ने र पछि हट्ने काम कति भयो कति? २०६९ जेठ २ गते संविधान सभाको आयु फेरि सकिन दुई हप्ता पनि बाँकि थिएन। बालुवाटारमा प्रमुख दलहरुबिच ११ बुँदे सहमति भयो। प्रदेश नामाङ्कन, सीमाङ्कन, शासकीय स्वरुप र निर्वाचन प्रकृयाबारे पनि एकमत भइसकेको थियो। त्यसलाई अझ प्रष्ट पार्न जिम्मा सात सदस्यीय कार्यदलले पायो। तीन पार्टीबाट ६ र मोर्चाबाट १ जाना सदस्य भएको कार्यदल बनाउने निर्णय भयो। एमालेले मलाई पनि कार्यदलमा पठायो। सहमतिको मसी सुक्न नपाउँदै मधेसी दल पछि हट्यो। कार्यदलमा प्रतिनिधि पठाएन। बाँकि छ जानाको कार्यदलले रिपोर्ट बनाएर पेश गर्‍यौं। विवाद समाधान उपसमितिको संयोजकको नाताले पुष्पमकमल दाहाल (प्रचण्ड)ले यो सहमतिलाई अघि बढाउनुपर्थ्यो। सरकारको नेतृत्व पनि उहाँकै पार्टीका उपाध्यक्ष वावुराम भट्टराईको थियो। प्रचण्ड समस्या समाधान गर्नुपर्ने जिम्मेवारीमा हुनुहुन्थ्यो। उहाँले ठीक उल्टो काम गर्नुभयो। घरमा विभिन्न व्यक्तिहरुलाई बोलाएर उहाँले भन्नुभयो, 'तँपाईहरु सडक कव्जा गर्नुस्।' विवाद समाधान उपसमिति प्रमुखमा आसिन व्यक्तिले आफ्नो जिम्मेवारी कहिल्यै पुरा गर्नुभएन। उहाँले उपसमितिमा बनेको सहमतिलाई संवैधानिक समितिमा ल्याएर पनि छलफल चलाएको देखिएन। एमाओवादीलाई संकीर्ण जातीय अराजकताले गाँजेकाले संविधान लेखनमा तत्परता देखिएन। ... अघिल्लो पटक संविधान बन्न नसकेको विवादमध्ये राज्य पुर्नसंरचनाको विवाद अहिले पनि यथावत छ। शासकीय स्वरुपको विवाद पनि जहाँको तहिँ छ। एमाओवादी र मधेशी मोर्चाका नेताहरुको भनाईमा ठूलो परिवर्तन आएको छैन। समितिहरु पहिला जस्तै भद्दा छन्। यस्तो भद्दा समितिमा गहन छलफल गरेर एजेण्डा पारित गराउनु यसपाला पनि उत्तिकै चुनौतीपूर्ण नै छ। ... अहिलेको संविधान सभाले अघिल्लोमा भएका सहमतिलाई ग्रहण गरेको छ। त्यसले संविधान निर्माणको यात्रालाई धेरै सहज बनाइदिएको छ। प्रमुख दलहरु एक वर्षभित्रमा संविधान बनाउनमा प्रतिवद्व छन्। राजनीतिक मतभेद, संवाद, सहमतिबाट सल्टाउने भन्नेमा पनि दलहरुको धारणा एकै देखिएको छ। एकल जातीय प्रदेशको कुरा गर्ने दलहरुको हैसियत मतदाताले तल झार्दिएका छन्। यसबाट एमाओवादी र मधेशी दलले पाठ सिके भने संविधान निर्माणका अवसर त्यहिँ हो। (सभासद् एवं एमाले नेता रावलसँग किरण भण्डारीले गरेको कुराकानीमा आधारित) यसबारे सरिता गिरीकाे प्रतिउत्तर पढ्नुहाेस् मैले ‘नेपाल’ नराखौं भनेकै हो देशको नाम ‘सगरमाथा’ गरौं भन्ने मेरो प्रस्ताव
नेकपा एमालेका संसदीय दलका नेता केपी ओली ज्वरोको संक्रमणका कारण भारतको नयाँ दिल्लीस्थित म्याक्स अस्पतालमा सात दिनदेखि थलिएका छन्। उनलाई छिनछिनमा कामज्वरो आउने र छुट्ने भए पनि केको संक्रमणका कारण ज्वरो आएको हो भन्ने डाक्टरहरुले अझै पत्ता लगाउन नसकेको ओलीनिकट स्रोतले सेतोपाटीलाई बतायो। काठमाडौंको धापासीस्थित ग्रान्डी अस्पतालमा एक हप्ता भर्ना भएर थप उपचारका लागि ओली फागुन १८ गते नयाँ दिल्ली गएका थिए। नेता ओली मिर्गौलाका दीर्घरोगी हुन्। उनका दुवै मिर्गौलाले काम गर्न छाडेपछि भारत गएर छ वर्षअघि, २०६४ साउनमा, उनले मिर्गौला प्रत्यारोपण गरेका थिए। एकपटक मिर्गौला प्रत्यारोपण गरेपछि मानिसको स्वास्थ्यमा गडबडी आइरहन्छ। अर्को शरीरको अंग आफूभित्र प्रत्यारोपण गरेपछि त्यसलाई बाह्य अतिक्रमण ठानी शरीरको प्रतिरोधक प्रणालीले त्यसमाथि आक्रमण गर्छ। शरीरको प्रतिरोध प्रणालीले सम्भव भएसम्म बाह्य अंगलाई निस्तेज पार्ने प्रयास गर्छ। त्यसैले मिर्गौला प्रत्यारोपण गरेपछि नयाँ मिर्गौलालाई शरीरको प्रतिरोध प्रणालीको आक्रमणबाट गजोगाउन डाक्टरहरुले बिरामीलाई लगातार औषधि खुवाउने गर्छन्। यस्तो औषधिले बाहिरबाट आएको मिर्गौलालाई आक्रमणबाट त जोगाउँछ तर शरीरको प्रतिरोधात्मक प्रणालीलाई कमजोर बनाउँदै लैजान्छ। अन्ततः शरीर भाइरस तथा ब्याक्टेरियाको संक्रमण झेल्न नसक्ने गरी कमजोर हुन्छ। ‘ओलीजीको शरीरको प्रतिरोधात्मक क्षमता निकै कमजोर हुँदै गएको देखिन्छ,’ काठमाडौंमा उनको उपचारमा संलग्न एक डाक्टरले सेतोपाटीलाई भने। ओली फागुन ९ गते धापासीस्थित ग्रान्डी अस्पतालमा भर्ना भएका थिए। बाथ र युरिक एसिडका कारण अस्पताल भर्ना भएको जानकारी दिइए पनि त्यसबखत पनि उनको शरीरमा व्यापक संक्रमण भएको जानकारी अस्पताल स्रोतले दिएको छ। अघिल्लो वर्ष पनि उनको शरीरमा गम्भीर संक्रमण देखिएपछि एयर एम्बुलेन्स झिकाएर बेहोस अवस्थामै उनलाई दिल्ली लगिएको थियो। पछिल्ला वर्षहरुमा ओलीमा संक्रमणको समस्या धेरै देखिन थालेको छ। ओलीमा प्रत्यारोपण गरिएको मिर्गौला उनकी भाइबुहारी अन्जान घिमिरेको हो। ओलीका दुवै मिर्गौलाले काम नगरेपछि घिमिरेले २०६४ सालमा आफ्नो एउटा मिर्गौला ओलीलाई दिएकी थिइन्। आफ्नो परिवार (एकै आमाका सन्तान) भित्रको मिर्गौला प्रत्यारोपण गरेका बिरामी औसत दस वर्ष बाँच्ने गर्छन्। सामाजिक हिसाबले घिमिरे एकै परिवारका भए पनि ‘वायोलोजिकल’ हिसाबले उनी ओली परिवार बाहिरकी सदस्य हुन्। आफ्नो परिवारको मिर्गौला प्रतिष्थापन गरेको अवस्थामा त्यस्तो मानिसको औसत आयु प्रत्यारोपणपछि पाँच वर्ष हुने गर्छ। अपवादका रुपमा मानिस मिर्गौला प्रत्यारोपणपछि २० वर्षसम्म बाँचेका उदाहरण छन्।
अध्यगमन विभागमा खटिएका कर्मचारीको एकपछि अर्को बद्मासी सार्वजनिक भएपछि त्रिभुवन विमानस्थलको अध्यागमन डेस्क निजामतीबाट खोसेर प्रहरीमा फर्काउन लबिङ सुरु भएको छ। पछिल्लोपटक अध्यागमनका कर्मचारीको लापरबाहीले अन्तर्राष्ट्रिय उडानबाट आएका यात्रु बिनाजाँच बाहिरिएपछि अध्यागमनको नेतृत्वबारे गृहमा औपचारिक छलफल चलेको छ। विमानस्थलस्थित अध्यागमनको आगमन डेस्कका १४ कर्मचारी चैत ८ गते साँझ साढे ४ बजेपछि झन्डै डेढ घन्टासम्म अन्तै जाँदा इन्डियन एयर, चाइना इस्टन, जेट एअर, कतार एअर, स्पाइजेडलगायत अनर्राष्ट्रिय उडानबाट आएका यात्रु अनएराइभल भिसाबिनै विमानस्थलबाट बाहिरिएका थिए। आजको नागरिकमा खबर छ।
एमालले समानुपातिक निर्वाचन प्रणालीमा नाम समावेश गराएको जानकारी हुनेवित्तिकै उद्योगपति जगदीश राठीले उद्योग वाणिज्य महासंघमार्फत अध्यक्ष झलनाथ खनाललाई बिन्तिपत्रलेखाए। त्यसमा एउटै जोड थियो समानुपातिक टिकट सुनिश्चित होस्। जिल्लाबाट आधादर्जन उद्योगीको नाम थियो एमाले सूचीमा। तीमध्ये सबैभन्दा अघि सुशय प्याकुरेलगिरेन्द्र कार्कीमुकेश उपाध्याय र भीम घिमिरे थिए। अन्तिममा जिल्ला कमिटीले उनीहरू सबैलाई जिल्याइदियो। र सिफारिसमा परे जगदीश राठीताराचन्द खेतान र श्रीनिवास सारडा। तीमध्ये राठी सबैभन्दा बलिया देखिन्थे। पार्टी अध्यक्षलाई नै पत्र लेखिसकेपछि कसो नहोला भन्ने विश्वासमा बुधबार लाग्यो हातमा शून्य। गोल्छा घरानाकी धनाढ्य राजलक्ष्मी गोल्छालाई जिल्ला पार्टी नेतृत्वले खासै महत्व दिएकै थिएन। जिल्लाको सिफारिसमा पर्दै नपरेकी राजलक्ष्मी एमाले केन्द्रीयस्तरको दबाबमा समानुपातिक उम्मेदवार बनिन्। निर्वाचन आयोगमा अस्वीकार गर्दै चिठ्ठी लेख्दालेख्दै पनि एमाले बजेन। यो प्रकरणमा राजलक्ष्मी र एमालेबीच तीन करोड लेनदेन भएको स्रोतहरूको दाबी छ। पूर्व जिल्ला अध्यक्ष बिनोद ढकालले राजलक्ष्मीको नाम लिएर पार्टीमा दबाब दिइरहनुभएको थियोएमाले स्रोतले भन्योतर अध्यक्ष महेश रेग्मीले नटेरेपछि यो कुरो सिधै केपी ओलीकहाँ पुगेको थियो। एमालेको समानुपातिक उम्मेदवारीमा पैसाको लेनदेन भएको भन्ने कुरालाई जगदीश राठीले पुष्टि गरिदिएका छन्। मलाई इन्डाइरेक्ट्ली पार्टीबाट आर्थिक सहयोग गर्नुपर्ने कुरा आएको थियोएमालेबाट समानुपातिक सिफारिस भएका राठीले सेतोपाटीसँग भनेजिल्लाका साथीहरूले सिफारिस गरेम त स्वेच्छाले आएको हुँ। पैसाको कुरा नगर्नुस् भन्दिएँ। राजलक्ष्मीलाई सुरूमा एकीकृत माओवादीले जोड गरेको थियो। उनका सहोदर देवर राजकुमार गोल्छाको नाम एमाओवादीमै थियो। एमाओवादी स्रोतका अनुुसार राजलक्ष्मीले एउटै सर्त राखिन् राजकुमार गोल्छाको नाम हटाउने भए आउँछु। हामीले हटाउन सक्दैनौं भनेपछि उहाँ तर्किनुभयोएमाओवादीका एकजना केन्द्रीयस्तरका नेताले भनेउछिट्टिएर एमालेमा पुग्नुभएछ।तर राजलक्ष्मी तर्किनुमा बढी चन्दाको त्रास मिसिएको स्रोतले दाबी गरे पनि ती नेता मिथ्या बताउँछन्। पैसाको दबाबकै बीच राजलक्ष्मीले निर्वाचन आयोगमा चिठ्ठी लेखेको स्रोतको दाबी छ। उनी अहिले विदेश घुम्न निस्केकी छिन्। एमाले स्रोतका अनुसार बल्खुले राजलक्ष्मीलाई समानुपातिक उम्मेदवार भइसकेको जानकारी दिइसकेको छ। एमाले स्रोतका अनुसार संविधानसभा निर्वाचन लक्षित गरी पार्टीले चन्दा संकलन गर्न केन्द्र र जिल्ला सबैतिर समिति नै बनाएको छ। केन्द्रमा यस समितिको संयोजक पूर्वअर्थमन्त्री भरतमोहन अधिकारी छन्। चन्दा नै हो पार्टीको आर्थिक स्रोतजिल्लास्तरीय एक नेताले भनेराजलक्ष्मीको विषयमा केन्द्रबाटै डिल भएको होयहाँबाट हैन। भ्याट चोरीको आरोप लागेका महेश जाजु कांग्रेसबाट परे। राजकुमार गोल्छा एमाओवादी। जिल्लाका साथीहरूको जोड पुगेन होलानेपाल उद्योग वाणिज्य महासंघ राजश्व परामर्श समितिका संयोजक समेत रहेका राठीले भनेराजनीतिमा खासै चासो पनि थिएनसाथीहरूले जोड गर्दामात्र। समानुपातिक प्रणालीको अन्तिम नामावलीमा परेकाहरू धनाढ्यमात्र छन्। जसले बढी पैसा खर्च गर्न सक्यो उसैको नाम आएको जिल्ला पार्टीपंक्तिमा हल्ला चल्न थालेको छ। बढी धन भएकैले महेश जाजु कांग्रेसमा परेएमालेका एक नेताले भनेराजलक्ष्मी एमालेराजकुमार एमाओवादीमा।जाजु नेपाल उद्योग वाणिज्य महासंघका केन्द्रीय सदस्य पनि हुन्। राजलक्ष्मी र राजकुमार गोल्छा अर्गनाइजेसनका धनाढ्य।
'तपाईँको मुटु त निकै बिग्रिसकेछ, म त आइसियुमा नै राख्छु,' जीवनमा पहिलोपटक गरिएको मुटु परीक्षणमै यस्तो नतिजा सुनेपछि कस्को मन झसंग नहोला? जीवनको चार दशक काट्न एकाध वर्ष बाँकी भएकै म, यस्तो रोगको चपेटामा परुँला भन्ने कहिल्यै सोचेकै थिइन। इकोकार्डियोग्राम गर्दा डाक्टरले देखेको कमजोर मुटु साँच्चै आफैँलाई पनि कमजोर लाग्न थाल्यो। ... वास्तवमा मेरो मुटु कमजोर छ भन्ने भान त्यो दिनअगाडि कहिल्यै भएन। हो, केही महिनाअघि मात्रै डाइबेटिज देखिएको थियो। पेशा पत्रकारिता अनि स्वच्छन्द बानी, राम्रो वा नराम्रो, कहिल्यै कसैको सुनिएन। मनमा लागेका र आँटेका सबै गरेँ। न खानपिनमा परहेज, न त आवश्यक व्यायाम। आफ्नै मनको म राजा। हाड–मासुको यो शरीर थला पर्ला कि भन्नेसम्म डर र चेत भएको भए सम्भवतः कहिल्यै पनि खानपिनमा छाडा बन्दिन थिएँ होला। २०६८ मंसिरदेखि नै स्वास फुल्ने अनि सुत्दा स्वास फेर्न गाह्रो हुन थाल्यो। जाडोमा रुघाले सताएको पहिलो भान पर्‍यो। स्वर पनि बस्न थाल्यो। घुमफिर, खानपिनले भने विश्राम लिएन। घरमा एकपटक जँचाउनुपर्ने भन्दै कर गर्न थालेपछि मात्रै फोक्सो रोग विशेषज्ञ डाक्टर रमेश चोखानीलाई भेटेँ। पारिवारिक इतिहास केलाएपछि डा. चोखानीले उपचारको पहिलो शंकामा दम भएको निर्क्यौल निकाले, अनि सुरु भयो– छुस–छुस (इन्हेलर) लिने काम। उनले एक्सरे र रगत परीक्षण गर्ने सल्लाह पनि दिएकै हुन्। सामान्य दम रहेछ, अब निको भइहाल्छ नि भन्ने भ्रममा नै ती परीक्षण गर्न केही ढिलाइ गरियो। उता छुस–छुस प्रविधिमार्फत रोगबाट राहत पाएको भान समेत भएन। अनि मात्रै गरियो, एक्सरे र रगत परीक्षण। त्यस्तैमा पुस पनि आधाआधी बितिसकेको थियो। ती परीक्षणहरुको नतिजा लिएर डा. चोखानी भेट्न नर्भिक अस्पताल पुगेकी पविता (श्रीमती) ले फोनमा नै अत्तालिँदै अवनी मामा (वरिष्ठ मुटुरोग विशेषज्ञ डा. अवणी भूषण उपाध्याय) सँग भेटिहाल्न सल्लाह पाएको बताइन्। नर्भिकमा गरिएको परीक्षणका रिपोर्टहरु बोकेर अवनी मामालाई भेट्न मेडिकेयर अस्पताल गएँ, आफैंले गाडी चलाएर। एक्सरेमा डा. चोखानीले मेरो मुटु सुन्निएको देखेर अवनी मामालाई भेट्न भनेका रहेछन्। मेडिकेयरको इमर्जेन्सीमा केही बेरको बसाइपछि डा. रमणी वैद्यले बेड उपलब्ध नरहेको कारण केही बेर आइसियुमा बस्न सल्लाह दिइन्। मेडिकेयरका अध्यक्ष समेत रहेका अवनी मामा भने त्यसताका विदेश भ्रमणमा थिए, शायद सेमिनारमा सहभागी हुन। आइसीयुमा बसेको घण्टा नबित्दै मलाई क्याबिनमा सारिने भयो, तर इको कार्डियोग्राम गरेर मात्रै। इको गर्दै डा. रमणीले अरु डाक्टरहरुसँग डाक्टरी भाषामा गरेको कुराकानी केही मात्रामा भएपछि बुझेँ। 'ओहो, तपाईँ त क्या बलियो मान्छे, यस्तो हुँदा पनि हिँड्न सक्नु भा छ,' त्यसरी मलाई उल्याउन खोज्ने डाक्टरलाई अझ आफैँले गाडी चलाएर अस्पताल आएको सुनाउँदा त चकित नै भए। मात्र भने, 'हो र?' अनि त, जीवनमा कहिल्यै अस्पतालको बेडमा नसुतेको म, पहिलो यात्रा नै आइसियुबाट थालेँ। गाडी चलाएर अस्पताल पुगेको मलाई बेडमै पिसाब गर्न आदेश दिने नर्सहरुसँग झनै रिस उठ्थ्यो। इको परीक्षणले मेरो मुटुले ७० प्रतिशत हाराहारीमा काम गर्न छाडेको देखाएछ। मेरो मुटुको करिब ३० प्रतिशत भागले मात्र काम गरिरहेको रहेछ, अर्थात ७० प्रतिशत ड्यामेज। हुन त १० प्रतिशत मात्रै मुटुले काम गर्दासम्म पनि कतिपय मानिस बाँच्दा रहेछन्। अर्थात सबैले बुझने भाषामा भन्ने हो भने मेरो हर्ट फेलियर भएछ। धेरैपछि थाहा भयो, त्यसबेला म मर्छु कि बाँच्छु भन्नेमा डाक्टरहरु नै कन्फ्युज भएका रहेछन्। वास्तवमा पहिलोपटक कालसँगको कुस्तीमा मेरो जित भएछ, यस्तै लाग्छ। तर, पत्रपत्रिकामा पढ्छु, सुन्छु, सबै म जत्तिकै भाग्यमानी हुँदैनन्। अस्पताल नै पुग्न नपाउँदै बाटैमा उनीहरुको इहलीला सकिन्छ। त्यसबेला मेरो शरीर अत्याधिक सुन्निएको थियो। अस्पतालमा भर्ना भएपछि औषधी खुवाएर पिसाबबाटै २४ घण्टामा २० लिटर पानी निकालिएको थियो। त्यसबेला डाक्टरहरुको विचारमा मेरो किड्नी पनि बिग्रेको हुनुपर्थ्यो रे। धन्य, त्यो विषयमा भने बलियै रहेछ। आइसियु बसाइको एकाध दिनमा नै अवनी मामा स्वदेश फर्किए। आइसियुमा मलाई भेटेपछि उनको पहिलो वाक्य थियो, 'एकपटक एन्जियोग्राफी गरौं, म यादव (मुटु विशेषज्ञ डा. यादव भट्ट) लाई भन्छु।' मामा गएको केही घण्टापछि डा. भट्ट पनि मेडिकेयरको आइसियुमा आइपुगे। तर, अरुभन्दा उनको राय भिन्नै थियो, 'खास केही होइन, लिक्विड कम खानुस्, एक–डेढ महिनापछि एन्जियोग्राफी गरे हुन्छ। आत्तिनु पर्दैन।' मनमा केही राहत पुग्यो। ... अस्पतालमा भर्ना भएपछि सबैको एउटै सल्लाह हुन्थ्यो, 'आत्तिनु पर्दैन। केही हुँदैन।' मलाई राहत दिन खोज्नेहरुकै कारण कहिलेकाहिँ म मर्दैछु कि भन्ने डरले कमजोर मुटुलाई अझै कमजोर बनाउथ्यो। कहिलेकाहिँ अरुले दर्शाएको माया पनि बिझ्दो रहेछ, पहिलोपटक थाहा पाएँ। आइसियुबाहिर बसेर 'चेतन त्यो खान्थ्यो, त्यसो गर्थ्यो, भनेकै मान्दैन थियो, हिँड्दैन थियो, अल्छी थियो' भनेर मसँग नजिक देखाउन खोज्नेहरुको व्यवहार देख्दा मेरा भन्नेहरुलाई चसक्क हुँदो रहेछ, पछि सुन्दा मलाई पनि भयो। एउटै टेबलमा बसेर सही–गलत सबै खाद्यवस्तु सेयर गर्नेहरु पनि म गलत र उनीहरु सही देखाउन खोज्थे रे। मलाई लाग्थ्यो, बरु बेलैमा बुद्धि पुर्‍याए त उनीहरु यो बेडसम्म आउनु पर्दैनथ्यो कि? मैले त जीवनमा ठूलै गल्ती गरेकै हुँ, आफ्नो शरीरको माया नगरेर। अरुले यस्तो गल्ती नगरुन् भन्ने लाग्न थालेको छ। ... डा. भट्ट दुईपटक मेडिकेयर आए, अनि दुवैपटक उनको एउटै सल्लाह रह्यो, तत्काल एन्जियोग्राफी गर्न नपर्ने। राम्रै बिल तिरेर एक साताभन्दा केही बढीपछि अस्पतालबाट डिस्चार्ज भएँ। केही दिनपछि मेडिकेयरबाट फोन आयो, 'इन्डियाबाट विशेषज्ञको टिम आएको छ, तपाईँको पनि मुटु टेस्ट गर्ने रे।' त्यो परीक्षणको निष्कर्षले अवनी मामा झनै बेचैन भएछन्। डा. भट्टले तत्काल एन्जियोग्राफी गर्न नपर्ने सल्लाह दिइरहेकै कारण फेरि भन्न मन लागेनछ, मामालाई। काठमाडौंमा एकाध अस्पतालमा मात्र पाइने एन्जियोग्राफीका लागि दिल्ली जाने सल्लाह मामाले दिनुभयो। उहाँले फोर्टिज एस्कर्ट हर्ट सेन्टरका डा. उपेन्द्र कौलसँग समय पनि मिलाइदिनुभयो। श्रीमती पविता, भर्खर दोस्रो वर्षमा पाइला टेकेको छोरा र बुवा (ससुरा बा) सँग म दिल्ली पुगेँ। डा. कौलले भेटेकै दिन भोलिपल्टै एन्जियोग्राफी गर्न अनि उपचारको बाटो पहिल्याउन सुझाव दिएँ। एसियाकै राम्रोमध्ये एकमा गनिने अस्पताल एस्कर्ट अनि आफ्नो विधामा विश्वकै उत्कृष्ट डाक्टरको सूचीमा पर्ने डाक्टरको नजिक उभिँदा केही राहत महसुस नगरेको पनि होइन। पहिलो दिन भेटेर फर्कने बेला डा. कौल भन्दै थिए, 'दुवा करो, तुम्हारा भेन मेँ ब्लक हो।' थाहा दिइयो, मेरो रक्तनली टालिएको खण्डमा ड्यामेज भएको मेरो मुटुको थप उपचारका लागि सजिलो पर्ने रहेछ। एन्जियोग्राफीमा मेरो मुटुका केही नलीहरु टालिएको देखियो। एन्जियोग्राफी गर्दागर्दै डा. कौलले सोधे, 'आपके साथ कौन है?' भनेँ, बुवा (ससुरा गोविन्दबावु तिवारी) र श्रीमती आएका छन्। मलाई बेडमै छाडेर एकाध डाक्टर बाहिर निस्किए। केही बेरपछि भित्र छिर्दै उनीहरुले मलाई 'अब एन्जियोप्लास्ट गर्न लागेको' जानकारी दिए। बाहिर डा. कौलले बुवा र पवितालाई 'मेरा दुईभन्दा बढी नली टालिएको तथा तत्काल दुइटा स्टेन राख्नूपर्ने' बताएका रहेछन्, त्यो पनि चित्रै कोरेर। बुवाले पछि त्यो स्केच मलाईसमेत देखाउनुभएको थियो। डा. कौलको तत्काल दुइटा नली खोल्नुपर्ने सल्लाहपछि एन्जियोग्राफी गर्न बेडमा सुतेको म एन्जियोप्लास्ट गरेर उठेँ। दुई दिनको एस्कर्ट बसाइपछि दुइटा नलीमा स्टेन हालेको प्याकेज बिल तिरेर डिस्चार्ज भएँ, अन्तर्राष्ट्रिय बिरामीका रुपमा। भारतीय सरकारी सेवाबाट निवृत्त भएका कर्मचारीले दैनिक ७५ भारु तिरे पुग्ने बेडलाई हामीले ९ हजार भारु तिर्नुपर्ने रहेछ। अन्तर्राष्ट्रिय बिरामीले थप एक सुविधा भने पाउने, कुरुवालाई समेत अस्पतालले खाना खुवाउने। डिस्चार्ज हुने बेला एस्कर्ट अस्पतालले एन्जियोग्राफीको रिपोर्ट तयार भइनसकेकाले पछि उपलब्ध गराउने वाचा गर्‍यो, मैले विश्वास गरेँ। तीन महिनापछि डा. कौललाई भेट्न आउने वाचासहित म काठमाडौं फर्किए, अस्पतालले थमाएका अरु रिपोर्टहरु र लाखौं भारुको बिलसहित। ... एन्जियोप्लास्टमार्फत दुइटा स्टेन हाले पनि मेरो मुटुको पीडा कम भएन। बेला–बेला मुटु दुख्ने, स्वास फेर्न गाह्रो हुने भइ नै रहन्थ्यो। तीन महिनापछि फेरि डा. कौललाई भेट्न म परिवारका सदस्यसँग दिल्ली पुगेँ। मेरो समस्या बताउँदा उनले यस्तो हुनु सामान्य भएको बताए। तीन महिनापछि फेरि एन्जियोग्राफी गरेर हेर्नुपर्ने सुझाव पनि उनको थियो। ७० प्रतिशत ड्यामेज भएको कारण कहिलेकाहिँ मुटु दुख्ने ठहर थियो, डाक्टरको। तर, एस्कर्ट अस्पतालले त्यसबेला पनि एन्जियोग्राफीको रिपोर्ट दिएन मलाई। महंगा औषधीहरु, त्यसमा पनि काठमाडौंमा नपाइने कतिपय औषधीहरुका चाङ बोकेर घर फर्क्यौँ, पहिलो यात्रामा झैं, फेरि तीन महिनापछि दिल्ली आउने वाचासहित। मेरो मुटुको पीडा अनि मेरो शरीरको कमजोरीमा सुधार नै देखिएन। अब त घरमा पनि अरुको उदाहरण दिएर म आफैंले स्वस्थ्य हुन नचाहेको जस्तो व्यवहार गर्न थाले। मलाई त्यस्तै लाग्यो। काम गर्ने पत्रिका र त्यसका मालिकले पनि शायद त्यस्तै सोचे होलान् जस्तो लाग्यो, अनि काम पनि छाडेँ। सहजरुपमा चलिरहेको जिन्दगीमा एउटा रोगले असंख्य स्पिडब्रेकरको काम गर्दो रहेछ। यही बीचमा मैले आफ्ना ठानेका धेरैसँगको सम्बन्ध पनि भ्रम रहेछ भन्ने पनि महसुस गर्न पाएँ। त्यो मेरो रोगबाट कमाएको सकारात्मक पक्ष थियो, मान्छेहरु चिन्न पाएँ। यो विश्व धेरै नै व्यवसायिक बन्यो कि भन्ने पनि लाग्नु अब अस्वाभाविक रहेन। घरमा सल्लाह हुन थाल्यो। फेरि एकपटक दिल्ली जाने अनि आफ्नो गक्षले भ्याएसम्म अर्को मुलुकमा गएर पनि थप परीक्षण र उपचार गराउने। मेरा बाबा (चिन्तनराज पाण्डे) को चाहना थियो, त्यो। अति नै माया गर्नुहुन्थ्यो मेरा बाबा मलाई। सबैसँगको सल्लाहपछि प्रविधिले छलाङ मारेको अमेरिकामा परीक्षण गराउन सके राम्रो हुने निश्कर्ष निस्कियो। मध्यमवर्गका नेपालीले अमेरिकामा मुटुको परीक्षण गराउनु चानचुने कुरा थिएन। तर, अमेरिकी अस्पतालहरुसँग सम्पर्कपछि १५ हजार अमेरिकी डलरमा मेरो मुटुको परीक्षण गर्न सकिने थाहा पायौँ। ती परीक्षणपछि मेरो मुटुका समस्याहरुको उपचारको थप विधि पत्ता लाग्न सक्थ्यो। दिनदिनै दुख्ने मुटुको समस्याबाट राहत पाउन सकिन्थ्यो। अनि तयार गरियो, अमेरिका जान आवश्यक कागजपत्र। 'अमेरिकामा उपचार निकै महंगो छ, बरु थाइल्यान्ड, इन्डिया गएर गर्नुस् न,' सयौंपल्ट मेरो फाइल पल्टाएपछि अमेरिकी दूतावासका कन्सुलरले भिसा रिजेक्ट गर्ने बेला भने। जति खर्च गरेर भए पनि अमेरिकामा छोराको उपचार गराउन तम्सिएका मेरा बाबालै निकै पिर पनि गर्नुभयो। 'पख्, अमेरिकामा गएर त उपचार गराउनै पर्छ, म मिलाउँछु,' बाबाका यस्ता वचनले निकै राहत दिन्थ्यो। पछि सुन्यौँ, क्यान्सरको उपचार गराउन जान खोज्दा जगदीश घिमिरेलाई पनि अमेरिकाले भिसा दिएको रहेनछ। ... ६९ साल असारको अन्तिमतिर मेरो मुटुले पीडा सहनै सकेन। अस्पतालमा पुग्दा अवनी मामाले फेरि आइसियुमा सुताइदिए। चार–पाँच दिनको बसाइपछि घर फर्किएँ, तत्काल फेरि दिल्ली जानुपर्ने रायसहित। प्लेनको टिकट पनि काट्यौँ, श्रीमती र मेरो। अस्पतालबाट घर फर्किएको तेस्रो दिन बाबा पो भर्ना हुनु भयो, आइसियुमा, अचानक हृदयाघातबाट। भ्यान्टिलेटरको सहायताले केही दिनको जिन्दगी बाँच्दै हुनुहुन्थ्यो मेरो बाबा। मेरो दिल्ली भ्रमण क्यान्सिल भयो। अवनी मामाकै सल्लाहमा डा. भरत रावतले मेरो एन्जियोग्राफी गर्ने भए। एन्जियोग्राफी गर्ने बेला नर्भिक अस्पतालको बेडमा सुत्दै मैले डा. रावतलाई दुइटा स्टेन हालेको जानकारी दिए, पुराना रिपोर्टहरुसँगै। एन्जियोग्राफी गर्दागर्दै डा. रावत अचम्ममा परे, अनि भने, 'हैन, एउटा मात्रै हालेको छ, जहाँ राख्नुपर्ने हो, त्यहाँ त राखेकै छैन।' फेरि एकपटक चस्स दुखेझैं भयो, मेरो मुटु। ... अघिल्लो दिन भेट्दा नै डा. रावतले अवनी मामालाई फोन गरेर बाबालाई केही दिन भ्यान्टिलेटरबाट ननिकाल्न आग्रह गरिसकेका थिए। एन्जियोग्राफी पछि डा. रावतको निश्कर्ष थियो, 'तत्काल बाइपास सर्जरी नगरे, मेरो मुटुले अब लामो समय मेरो शरीर धान्न सक्दैन।' डा. रावतले समेत एस्कर्टमा गरिएको मेरो एन्जियोग्राफीको रिपोर्ट मगाए तर सफल भएनन्। मैले पनि प्रयास गरेँ, उत्तर पाएँ, 'कम्प्युटरबाट पुराना फाइलहरु मेटाइसक्यौँ। मेरो अगाडि अब दुइटा बाटा थिए, पहिलो एस्कर्टसँग झगडा गर्ने वा दोस्रो, यहीँ थप उपचार गर्ने। मैले दोस्रो रोजेँ। डा. रावतसँग एन्जियोग्राफी गरेको पर्सिपल्टै बाबाको मृत्यु भयो। पूर्णरुपमा स्वस्थ्य बनेको कान्छो छोराको मुख हेर्ने उनको चाहना आइसीयुको बेडभन्दा पर तान्न सकेनौं हामीले। लाग्यो, मलाई दिल्ली जानबाट रोक्न मेरा बाबाले त्यतिबिघ्न नाटक रच्नुभयो। मलाई बचाउन वा म बाँच्न मेरा बाबा मर्नुभयो। ... १३ दिने किरियाबाट निस्किएलगत्तै मेरो पहिलो गन्तव्य बने, डा. भगवान कोइराला। डा. कोइरालाको निश्कर्ष पनि त्यही थियो, बाइपास सर्जरी। 'कहिले गरौं?' डा. कोइरालाले उपलब्ध गराएको निर्धारित समयमा सफल बाइपास भयो, मेरो। अपरेसन गर्न तयार हुँदा मेरी आमा, छोरी, श्रीमती अनि आफन्तहरुको अनुहार मलीन थिए। तर, म भने फेरि एकपटक निर्धक्क थिएँ, डा. कोइरालाको हात पाउँदा। हुन त एस्कर्टमा डा. कौल भेट्दा पनि म निर्धक्कै बनेको थिएँ। ... बेहोसीपछि जब होसमा आएँ, शरीर कुनै प्रयोगशालाजस्तो थियो। शरीरमा पाइप र मेसिनका जंजाल। मेसिनबाट चलिरहेको मेरो मुटु अब आफैं चल्ने भइसकेको थियो। 'बचाएछन्, डा. कोइराला र उनको टिमले, धन्यवाद,' त्यही थियो, पहिलो तर्कना। मनमोहन कार्डियोभास्कुलर थोरासिस सेन्टरमा गरिएको बाइपास सर्जरीपछि निकै हदसम्म म ठीक पनि भएँ। फेरि थाहा भयो, अर्कोपटक समवेदनाको विज्ञापन बन्नबाट बचेको रहेछु म त। डाक्टरले अपरेसन गरिएको १० वर्षसम्म मेरो मुटुमा थप समस्या नआउने बताएका छन्। जीवनशैली राम्रो भए, त्यो समय अझै तन्कने छ, अवश्य। ड्यामेज भइसकेको मेरो मुटुमा पनि केही सुधार त देखिएका नै छन्। ब्लड प्रेसर, डाइबेटिज जस्ता समस्या त छन् नै। सेन्सलेस जस्तै बनिसकेको खुट्टामा पनि सुधार आउँदै छ। तर पनि नियमित परीक्षण गराउने डाक्टरको सुझाव एउटै छ, 'अब तपाईंको जिन्दगी औषधीकै सहारामा छ, औषधी खान कहिल्यै नछाड्नोस्।' अहिले लाग्छ, जिन्दगीमा कतिपय चिज नखाएको भए, अहिले औषधीको ठेली बोक्नुपर्ने थिएन। तर के गर्नु, ढिला भएपछि नै बुद्धि फिर्दो रहेछ। त्यसभन्दा पनि बढी, आफ्नै देशमा क्षमतावान चिकित्सकहरु हुँदाहुँदै विदेशमा उपचार गराउने सोच पनि कति कमजोर र घातक हुँदो रहेछ भन्ने पाठ सिकायो, जिन्दगीले। लाग्छ, होला प्रविधिमा हामी पछि छौं, तर सिपालु हातहरुको कमी छैन, हाम्रा वरिपरि। अझै पनि मेरा आफन्तहरु एस्कर्ट अस्पतालविरुद्ध कानुनी वा अन्य लडाइँ लड्न हौस्याइ रहन्छन् तर, म सधैं चुपचाप बस्छु। थाहा छ, त्यत्ति सम्पन्न अस्पतालसँग म कसरी लड्न सकुँला, लडाइँ। मेरा देशका नेता, कर्मचारी त नतमस्तक हुने भारत अनि त्यहाँका उद्योगपतिका अगाडि मेरो के नै चल्ला र? एकपटक कुनै समाचारको विषय त बन्न सकुँला तर त्यसपछि आउनसक्ने समस्याका भार मेरो कमजोर मुटुले थेग्न सक्ला कि नसक्ला?
भाइटीकाको दिन मंगलबार नेताहरुले आफ्ना दिदीबहिनीका हातबाट टीका थापेका छन्। मन्त्रिपरिषद् अध्यक्ष खिलराज रेग्मीले जेठी बहिनी राधा अर्यालसँग धापासीमा भाइटिका लगाए। कांग्रेस सभापति सुशील कोइराला चुनाव प्रचारका क्रममा नेपालगन्जमै रहेकाले भाइटीका लगाउन भ्याए। कांग्रेस उपसभापति रामचन्द्र पौडेल, नेता शेरबहादुर देउवा, एमाले बरिष्ठ नेता माधवकुमार नेपाल, नेता केपी शर्मा ओलीले भाइटीका लगाए। एमाओवादी अध्यक्ष पुष्पकमल दाहालले भने भाइटीका थापेनन्। उनी सिरहा ५ मा भएको नेकपा एकीकृत क्रान्तिकारीसँगको पार्टी एकीकरण तथा चुनावी घरदैलोमा सहभागी भए। एमाले अध्यक्ष झलनाथ खनाल पनि सर्लाहीमा चुनाव प्रचारमा छन्। एमाओवादी नेता बाबुराम भट्टराईले पनि बुधबार झापादेखि सुरु हुने चुनावी जागरण अभियानका लागि मंगलबार नै विराटनगर पुगेकाले टीका लगाएनन्।
नेपाल विद्युत् प्राधिकरणले दैनिक ९ घण्टा लोडसेडिङ गरेपछि पानी आपूर्ति घटेको भन्दै काठमाडौं उपत्यका खानेपानी लिमिटेड (केयूकेएल)ले ५ दिनमा एकपटक मात्र खानेपानी वितरण थालेको छ । यसअघि ३ दिनमा एकपटक पानी आउँथ्यो। लोडसेडिङका कारण भूमिगत स्रोतबाट पर्याप्त पानी आपूर्ति गर्न नसकेको भन्दै केयूकेएलले वितरण समय बढाएको खबर आजको कारोबारमा खबर छापिएको छ । मंसिरसम्म दैनिक १३ करोड लिटर पानी आपूर्ति गर्दै आए पनि लोडसेडिङ थपिँदा घटेर दैनिक ९ करोड लिटरमा सीमित भएको केयूकेएलका प्रवक्ता मिलन शाक्यले बताए। केयूकेएलले सार्वजनिक गरेको नयाँ तालिकाअनुसार बालाजु पानीपोखरीबाहेक उपत्यकाका अन्य क्षेत्रमा प्रत्येक ५ दिनमा एकपटक खानेपानी वितरण हुनेछ। बालाजु पानीपोखरीबाट वितरण हुने स्वयम्भू, ताहाचल, बाफललगायतका क्षेत्रमा भने १० दिन बिराएर वितरण भइरहेको उनले बताए।“हामी ५ दिनमा सीमित राख्ने प्रयासमा छौं,” उनले भने, “पानी आपूर्तिका लागि जेनेटरको व्यवस्थाका साथै पानी स्रोत मर्मतसम्म्भारका काम अघि बढाउँदैछौं।” शाक्यका अनुसार विगत वर्षको तुलनामा खानेपानीका मुहान सुक्दै गएकाले यो वर्ष अझै कम भएको हो । यो वर्ष सुख्खायाममा खानेपानी अभाव अझै चर्कनेछ । उपत्यकाभित्र खानेपानी व्यवस्थापन गर्ने जिम्मेवारी पाएको केयूकेएलका अनुसार वर्षात्मा पानीको बहाव धेरै हुने भएकाले आपूर्ति पनि बढी हुन्छ । सुख्खायाममा त्यसको उल्टो हुन्छ । उपत्यकामा दैनिक ३५ देखि ४० करोड लिटर पानीको माग हुने गरेकोमा सुख्खामा दैनिक ८ करोड लिटरमात्र आपूर्ति हुने गरेको छ । अरु मौसममा १५ करोड लिटर आपूर्ति हुन्छ । उपत्यकामा वितरण हुने खानेपानी ३५ देखि ४० प्रतिशतसम्म चुहावट हुने गरेको शाक्यको भनाइ छ । “चुहावट हुनुमा खानेपानीका पाइपमै समस्या हो,” उनले भने, “त्यसैले नियन्त्रणका लागि पुराना संरचना मर्मत गर्दै आएका छौं ।”
चुनाव बहिष्कारको घोषणा गरेको नेकपा–माओवादीका छजना जिल्ला नेता तथा कार्यकर्ताको घरमा प्रहरीले गएराति छापा मारेको छ । जिल्ला प्रहरी कार्यालय सिरहाबाट खटेको विशेष टोलीले छापा मारेको हो। माओवादीका जिल्ला सेक्रेटरी लालपुर–८ का रामनारायण सिंह, जिल्ला सह–इन्चार्ज जमदह– ९ का दीपेश लामा, लालपुर–४ का शम्भु साह र वैद्यनिकट पत्रकार लहान–८ का राजेश रामको घरमा प्रहरीले छापा मारेको हो । छापामारीमा कुनै नेता नभेटिनुका साथै अवैध समान पनि फेला नपरेको प्रहरी स्रोतले जनाएको छ। पत्रकार रामकी श्रीमती पार्वती चौधरीले घरमा अवैध समानहरु नभेटेपछि स.३ प. ५५५५ नम्बरको मोटरसाइकल, ल्यापटप, सुनको सिक्री र केही किताब सुरक्षाकर्मीले लगेको आरोप लगाउनुभयो। पत्रकार राम कोसी मासिकका मधेस ब्यूरो प्रमुख हुन। यता इलाका प्रहरी कार्यालय लहानका प्रहरीनायब उपरीक्षक कृष्णजी अधिकारी र जिल्ला प्रहरी कार्यालय सिरहाका प्रहरी उपरीक्षक पूर्णचन्द्र जोशीले छापा मारेको विषयमा आफूलाई थाहा नभएको बताए। रासस
उच्चस्तरीय राजनीतिक समिति र सङ्घीय समाजवादी पार्टीबीच शनिबार भएको वार्ता बिनानिष्कर्ष टुङ्गिएको छ । नयाँ बानेश्वरस्थित उच्चस्तरीय राजनीतिक समितिको सचिवालयमा साँझ भएको वार्तामा दुबैतर्फको तयारी नपुगेकाले उपलब्धीमूलक बन्न नसकेको बताइएको छ । समितिका संयोजक काँग्रेस सभापति सुशील कोइराला पार्टीको काममा उपत्यका बाहिर रहेका र अन्य दलले खासै गृहकार्य नगरेकाले वार्तामा कुनै ठोस सहमति हुन सकेन । सङ्घीय समाजवादी पार्टीका महासचिव राजेन्द्रप्रसाद श्रेष्ठले प्रमुख नेताहरूको उपस्थिति नरहेको र पाँच दलले गृहकार्य नगरेकाले शनिबारको वार्ता ठोस निस्कर्षमा पुग्न नसकेको बताए । महासचिव श्रेष्ठले संविधानसभामा समानुपातिक सिटका लागि पुरानै सङ्ख्या (३३५) कायम गरिनुपर्ने र सर्वदलीय राजनीतिक सम्मेलनको आयोजना गरिनुपर्ने आफूहरूको माग यथावत रहेको दोहोर्‍याए । रासस
सरकारले गैरआवासीय नेपाली एनआरएनलाई पनि स्वदेशी उद्योगीसरह सुविधा दिने भएको छ। विदेशी लगानी प्रोत्साहन गर्न एनआरएनलाई पनि स्वदेशी लगानीकर्तासरह सबैखाले सुविधा दिन लागिएको खबर आजको कारोबारमा निरु अर्यालले लेखेकी छन्। उद्योग मन्त्रालयको संयोजनमा तयार पारिएको विदेशी लगानी नीतिको मस्यौदामा संस्थागत विदेशी लगानीकर्ता, व्यक्तिगत लगानीकर्ता र गैरआवासीय नेपाली लगानीकर्ता गरी ३ वर्गमा छुट्टाइएको छ, जसमा एनआरएनलाई विशेष सुविधा दिइएको छ।
विराटनगरमा जारी एकीकृत नेकपा माओवादीको राष्ट्रिय सम्मेलनमा शुक्रबारबाट बन्द सत्र सुरु हुने भएको छ । वीरेन्द्र सभागहृमा हुने बन्द सत्रमा अध्यक्ष पुष्पकमल दाहाल प्रचण्डले राजनैतिक प्रतिवेदन पेश गर्ने कार्यक्रम रहेको छ । प्रचण्डले नेकपा माओवादीसँग एकता गर्ने,पार्टीलाई बलियो बनाउने संविधानसभा र संसदमा अपनाउने रणनीति लगायत बिषय समेटिएको प्रतिवेदन पेश गर्ने तयारी गरेका छन् । प्रचण्डले हेटौडाँ महाधिवेशनले लिएको कार्यनीति परिमार्जन गर्नुपर्ने उल्लेख गर्दै प्रतिवेदन तयार पारेकाे छ । 4प्रचण्डको प्रतिवेदनप्रति असहमति जनाउदै नेता बाबुराम भट्टराइले पनि छुट्दै प्रतिवेदन पेश गर्ने उनी निकट नेताहरुले बताएका छन् । सम्मेलनको उद्घाटन सत्रमा शिर्ष नेताहरुवीच तीब्र कटाक्ष चलेको थियो । सम्मेलनमा १ हजार १ सय प्रतिनिधि सहभागी भएका छन् । सम्मेलन २२ गते सकिने छ ।
द्वन्द्व पिडितको नाममा लाखौ रकम अपचलन गरेको आरोपमा पक्राउ परेका पाँचथर सराङडाँडा ७ स्थित फक्ताङलुङ टि स्टेट प्रालिका कार्यकारी निर्देशकसमेत रहेका ५२ वर्षीय सन्तवीर आङदेम्वलाई अनुसन्धानका लागि सोमवार दोस्रो पटक ७ दिनको समय थप गरीएकेा छ। आङदेम्वेलाई टि स्टेटका सेयर सदस्य र कर्मचारीहरुको कागजात प्रयोग गरी द्वन्द्वपीडिडतको नाममा करोडौ रकम अपचलन गरेको आरोपमा बिहीवार पाँचथर प्रहरीले पक्राउ गरेको थियो। फक्ताङलुङ टि स्टेट प्रालिका अध्यक्ष मनप्रसाद आङदेम्बेसहित १३ जनाको संयुक्त उजुरीका आधारमा आङदेम्वेलाई पाँचथर प्रहरीले पक्राउ गरी अनुसन्धान थालेको छ। शान्तिकोषवाट एक करोड २२ लाख बढी रकम निकालेका आङदेम्बेको विषयमा थप अनुसन्धान जारी रहेकोले म्याद थप गरी अनुसन्धान प्रकृयालाई तिब्रता दिएको पाँचथरका प्रहरी नायव उपरिक्षक दिपसम्शेर जवराले बताए । आङदेम्वेले ससस्त्र द्वन्द्वको समय ०६१ /०६२ सालमा तत्कालिन नेकपा माओवादीको कारण चिया बगान बन्द हुँदा कम्पनिका मजदुर र औजारसहित करिब ८ करोड २२ लाख २३ हजार रकम क्षति भएको भन्दै जिल्ला प्रशासन कार्यालय पाँचथर मार्फत शान्ति तथा पून निर्माण मन्त्रालयको शान्ति कोषमा क्षतिपूर्तिका लागी रकम माग गरेका थिए। आइतवार मात्र जिल्ला प्रहरी कार्यालय पाँचथरले आङदेम्वे प्रकरणसँग सम्बन्धित जिल्ला प्रशासन कार्यालय र नेपाल बैक लिमिटेडमा रहेका खाता खोल्दाका सम्पूर्ण कागजात चेकवुक पासवुक साथै जिल्ला प्रशासनले सिफारिस गर्दाका सम्पूर्ण सक्कल कागजात र स्थानीय शान्ति समिति पाँचथरमा रहेका सम्पूर्ण कागजातहरु लिखित रुपमा माग गरी प्रहरीको केन्द्रीय कार्यालपयको विधि विज्ञान प्रयोगशालामा परिक्षणका लागि पठाउने तयारी गरेको प्रहरी निरीक्षक थापाले बताए । उनका अनुसार ती सामाग्रीबाट उनीहरुको हस्ताक्षर औठाछाप फोटोकपिलगायत सम्पूर्ण विवरणका आधारमा वस्तुस्थिति सार्वजनिक हुनेछन्। अनुसन्धानका लागी स्थानीय शान्ति समितिले शान्ति तथा पून निर्माण मन्त्रालयमा पेश गरेका सम्पूर्ण कागजात, जिल्ला प्रशासन कार्यालयमा भएका कागजात, स्थानीय शान्ति समिति, गाविस जस्ता सरोकारवाला निकायवाटसमेत आवस्यक कागजातहरु समेत केन्द्रीय अनुसन्धान विभागमा थप अनुसन्धानका लागि पठाइने समेत थापाले बताए । आङदेम्बेको साथवाट प्रहरीले २२ जना द्वन्द्व पीडितका नाममा बनाईएका किर्ते बैंक चेकबुक पास बुकलगायत अन्य महत्वपूर्ण सामाग्रीहरु यस अगाडि नै बरामद गरीसकेको छ। आङदेम्बेले मन्त्रालयमा माग गरेको रकममध्ये तत्कालिन अवस्थामा जिल्लामा रहेका प्रमुख जिल्ला अधिकारी डुल्लुराज बस्नेत, बाबुराम खतिवडा साथै बर्तमान प्रजिअ कोषहरी निरौलाको सिफारीसमा एक करोड २२ लाख रकम निकासा भएको देखिन्छ। निकासा रकममध्ये प्रत्येक व्यक्तिको नाममा ४ लाख देखि ६ लाख ५० हजारको दरले शान्ति कोषबाट रकम निकासा गरेको र नेपाल बैंकबाट अपचलन गरेको पाइएको छ। संचारमाद्यममा अनियमितताको प्रकरण सार्वजनिक भएपछि प्रहरीले आङदेम्बेलाई पक्राउ गरी अनुसन्धानका लागि जिल्ला अदालत पाँचथरमा बुझाएको हो। किर्ते प्रकरण सार्वजनिक भए लगतै जिल्ला प्रशासन कार्यालय पाँचथर र जिल्ला प्रहरी कार्यालयले नेपाल बैंक लिमिटेड शाखा पाँचथरलाई सम्वन्धित व्यक्तिको खाताको कारोवारको बारेमा बैंक स्टेटमेन्ट मगाएको सहायक प्रमुख जिल्ला अधिकारी यज्ञप्रसाद आचार्यले बताए । नेपाल बैंक लिमिटेड पाँचथर शाखाका प्रवन्धक नेत्र केसीले भने प्रमुख जिल्ला अधिकारीको सिफारिसको आधारमा खाता खोलिने र रकम निकासा हुने भएकोले सोहि सिफारीसको आधारमा शून्य मौज्जातको खाता खेालिदिएको बताए । प्रकरणको सुरुवाटै जिल्ला प्रशासनमा लेखापालको रुपमा कार्यरत ताराबहादुर राई भने घटना सार्वजनिक भएसँगै बिदामा बसेका छन्। स्थानीय शान्ति समितिले प्रकाशन गरेको शान्ति स्मारिकामा द्वन्द्व पीडितले पाएको रकमको बारेमा सार्वजनिक भएपछि पीडितहरुले वास्तविकता थाहा पाएर उजुरी गरेको वताएका छन्। निकासा भएको सम्पूर्ण रकम आङदेम्बे एक्लैले लिएपछि पीडितहरु झन आक्रोशित भइ उनीविरुध्द किटानी उजुरी दिएका हुन। पहिलो पटक किटानी जाहेरी दिने १३ जना भएपनि तत्कालिन समयमा आङदेम्वेले ६२ जना द्वन्द्वपिडितको झुठा विवरण पेश गरी रकम लिएको बुझिएको अनुसन्धानमा संलग्न प्रहरी निरीक्षक थापाले वताए । आङदेम्बेले स्थानीय स्तरमा कतिपय व्यक्तिहरुलाई कागज गरी आफूले लिएको रकम बुझाउने कबोल समेत गरेका छन्। अनुसन्धानको क्रम जारी रहेकोले कतिपय प्रमाण जुटाउन समय थप गर्नु पर्ने साथै केहि धैर्यता गर्नुपर्ने थापाको भनाइ छ। जिल्लावाट सिफारिस नै नभएका कतिपय व्यक्तिहरुको नाममा समेत मन्त्रालयवाट रकम निकासा हुनु, निवेदन दिनु पुर्व नै रकम निकासा हुनु ,राहात दिन आवश्यक नभएको भनि जिल्लावाट मन्त्रालयमा लिखित जानकारी गराएका व्यक्तिको नाममा समेत रकम निकासा हुनु, विदेशमा रहेका व्यक्तिहरुको नाममा बैक खाता खोलिनु आदिले द्वन्द्व पीडित रकम अनियमितता प्रकरणमा स्थानीय देखि मन्त्रालय सम्मकै सरकारी कर्मचारीहरुको मिलेमतो हुनसक्ने आशंका गरीएको छ।
पहिलो संविधानसभामा विभिन्न पार्टीका जनजाति सभासदहरुले ककस निर्माण गरेका थिए। ककसले जनजातिहरुको हकहित, अधिकार, पहिचानको प्रत्याभूति संविधानमा कसरी गर्ने भनी व्यापक छलफल र लबिङ गर्थ्यो। दोस्रो संविधानसभामा ककसको निर्माण हुन्छ वा हुन्न र त्यसले पहिलो संविधानसभामा जस्तो भूमिका खेल्छ खेल्दैन भन्नेमा धेरैको चासो देखिएको छ। पहिलो संविधानसभामा जनजाति ककसका अध्यक्ष एमाले सभासद पृथ्वी सुब्बा गुरुङले फेरि ककस बन्ने र त्यसले सक्रिय भूमिका खेल्नेमा आफू आशावादी नभएको बताएका छन्। सेतोपाटीले कांग्रेस, एमाले र एमाओवादीका प्रत्यक्षतर्फ निर्वाचित केही जनजाति सभासदहरुसँग ककसका बारे सोधेको थियो। उनीहरुको विचारः भीष्मराज आङदम्बे नेपाली कांग्रेस केन्द्रीय सदस्य सभासद् पाँचथर २ अघिल्लो संविधानसभामा बनेका त्यस्ताखाले समूहको चर्तिकला पनि देखियो। त्यसैले अब सबै जातजाति र समुदायको पहिचान भेटिने संविधान बनाउनु छ। नयाँ नेपाल निर्माण गर्न समाबेशी बनाउने सवालमा यस्ता समूहहरुको जरुरी छैन। हामी त्यसको पक्षमा छैनौँ। तारामान गुरुङ सभासद, नेपाली कांग्रेस, संखुवासभा १ त्यतिखेर कुन परिवेशमा कसरी बन्यो र किन बन्यो थाहा भएन। तर जनजाति ककसको नाममा बनेको समूहले कस्तो भूमिका खेल्यो र त्यो कसरी असफल भयो भन्ने स्पष्ट भइसकेको छ। त्यसखाले समूहको निर्माणले संविधान निर्माणमा सकारात्मक भूमिका खेलेको भए त अहिलेको संविधानसभा निर्वाचनको जरुरी नै हुने थिएन। त्यसैले हामी अहिले सबैको पहिचान भेटिने र सबैखाले द्वन्द्व मेटिने संविधान निर्माण गरी नेपालमा बस्ने सबै जातजाति, धर्म, सम्प्रदायको पहिचान र संस्कृतिको सम्वर्धन गर्न चाहन्छौँ। डीगबहादुर लिम्बु नेपाली कांग्रेस, सभासद, मोरङ ९ भर्खर निर्वाचित भएर आएका छौँ। अझै संविधानसभाले पूर्णता पाएको पनि छैन र यस्ता विषयबारे कुरा उठेको पनि छैन। पार्टीले सबै जातजाति र समुदायका मानिसहरुलाई समाबेशी सिद्धान्तका आधारमा समानुपातिक निर्वाचन प्रणालीबाट समेटेर अघि बढिरहेको बेलामा यस्ता जाति विशेषका समूहको जरुरी छैन। जातजाति विशेषका समूहको आवश्यकता उनीहरुका मागको सम्बोधन नभएका बेला हो। भोलि सदनमा के हुन्छ र कसरी अगाडि बढ्छ भन्ने बुझ्न बाँकी नै छ।तर अहिले कांग्रेस पार्टीको त्यो लाइन पनि होइन र जरुरी पनि छैन। पार्वत गुरुङ नेकपा एमाले, सभासद्, दोलखा १ अहिले पनि निर्वाचन प्रक्रिया सकिएको छैन। संविधानसभामा समानुपातिक सभासद निर्वाचित नभएकाले संविधानसभाको बैठक सुरु भएको पनि छैन। बैठक सुरु भएपछि के हुन्छ, त्यो हेर्नै बाँकी छ। अहिले सबैभन्दा महत्वपूर्ण कुरा भनेको जनताको चाहना र दलको प्रतिवद्धता अनुसार एक वर्षभित्र हामीले नयाँ सविधान बनाउनुपर्छ। कुनै जातजाति विशेषको मुद्धामा केन्द्रित भएर समय खर्चिनुको सट्टा विगतबाट पाठ सिकेर अब कसरी जनअपेक्षा अनुसार नयाँ संविधान बनाउन सकिन्छ भन्नेतर्फ हामी सबैको ध्यान केन्द्रित हुन जरुरी छ। यज्ञराज सुनुवार एमाले, सभासद, ओखलढुंगा १ मैले यसबारे अहिल्यै कसैसँग कुरा गरेको पनि छैन। लोकतान्त्रिक पद्धति र दलीय व्यवस्थामा राजनीतिक दल नै निर्णायक हुन्छ। पार्टी र पार्टीको केन्द्रीय नेतृत्वले यसका सवालमा आफ्नो धारणा सुस्पष्ट बाहिर ल्याउनुपर्छ। जनजाति, दलित वा अल्पसंख्यक समुदायको मुद्दा कुनै जातजाति वा सम्बन्धित जातजातिका सदस्य विशेषले भन्दा पनि पार्टी केन्द्र र नेतृत्वका साथै अन्य समुदायले उठाउनुपर्छ। यदि दलित पीडित हुन् भन्ने थाहा छ भने उनीहरुको मुद्दा दलित मात्रले समूह बनाएर उठाउँदैमा मात्र समाधान हुँदैन। राजनीतिक दल र नेतृत्वले त्यसको उचित समाधानका लागि समूहिक पहल गर्नु जरुरी छ। जनजाति ककसको आवश्यकता पर्छ पर्दैन, पछि सदनमा गएपछि मात्र थाहा हुन्छ। गणेशमान पुन एमाओवादी, सभासद, रुकुम १ जनजाति ककसको आवश्यकता त आगामी संविधानसभामा पनि होला नै। तर, मैले यसबारे अरु साथीहरुसँग छलफल गरेर वा निजी धारणा त अहिल्यै बनाउन पाएको छैन। खासगरी नयाँ संविधानमा आदिवासी, जनजाति र अल्पसंख्यक जनताको मौलिक संस्कृति, पहिचान र अधिकार सुनिश्चित गर्न र उनीहरुका मुद्दाहरुलाई समावेश गर्न संविधानसभाभित्र सामूहिक दबाब सिर्जना गर्न पनि उनीहरुबीचको साझा मोर्चा जरुरी होला। भोलि संविधानसभामा गएपछि सबै सभासदहरुसँगको परामर्शमा त्यसको जरुरी भएछ भने ककस गठनमा आवश्यक भूमिका खेल्नेछौं। ध्यानगोविन्द रञ्जित कांग्रेस सभासद, काठमाडौं ९ यसबारे अहिले केहि नभनौं। बसेर कुरा गरौंला नि।
प्रथमतः यहाँको स्वास्थ्य लाभको कामना गर्दछु। हजुरले मलाई चिन्नु हुन्न। तर म हजुरलाई चिन्दछु। मेरो चिनाई केवल राजा चिनाई हो बस्। पत्रपत्रिका, अनलाईन, टेलिभिजनहरुमा खुब देखेको/ पढेको र सुनेको छु यहाँको बारेमा। यहाँले निःस्वार्थ रुपमा नागरिकलाई पुर्‍याउनु भएको सेवाको मुल्याङ्कन जन–जनले गरेका छन्। त्यो सम्मानको हैसियत र हकदार तपाई हुनुहुन्छ। त्यसैले हजुरको जय जयकार गर्छन। म पनि भन्छु डाक्टर केसी साप–यहाँको जय होस्। अझ सडक, गल्ली र चोक चोकमा निस्केर अरमानी एक्सचेञ्जको महँगो गन्जी पाखुरा सम्म सुर्काएर भन्न मन छ–डाक्टर केसी –जिन्दाबाद, जिन्दाबाद। राजनीतिक संगठनका युवा, विद्यार्थीहरुका हुल, सबै पेशाकर्मी, नागरिक समाजका सप्पै सप्पैलाई एउटै चोकमा डाकेर हजुरको त्यो शहरमा रथ यात्रा गर्न मन छ। तर, विवशता म यो पातालमा छु। यो पातालभूमीको एउटा महँगो अस्तपतालमा मेरो नम्बर कुर्दै समाचारको लागि विभिन्न सामाजिक सञ्जालहरुमा औला घुमाउँछु। हजुरको निन्याउँरो अनुहार। कतै आक्रोस। कतै बिद्रोह सुन्छु, देख्छु। म मेरो पालो कुर्दै अघि सर्छु। म पालो नजिक पुग्दा मेरो कल्पनामा तपाई आउनु हुन्छ। दुखाई आधा कम हुन्छ। म मेरो सम्पूर्ण समस्या एकै पंक्तिमा बान्की मिलाएर भन्न सक्छु। तपाई बुझ्नु हुन्छ। तर यहाँ यथार्थमा मेरो जबरजस्तीको अंग्रेजी भित्रका डाक्टरहरुले खै त्यत्ति सजिलो गरी कहाँ बुझ्लान्। बेलामा राम्रो अंग्रेजी सिकिँएन। उत्ती राम्रो मास्टर पनि थिएनन् क्यार डाक्टर साप मेरो स्कुलमा। डाक्टर साप, सबैले तपाईको स्वास्थ्यलाभको कामना गरिरहेछन्। जाँबो म नाँथेको फेसबुकको भित्तामा त गोडा दुएक सयले “गेट वेल सुन” भनेर लेखेका छन् तपाई माथि त लाखौंको सदासायता छ डाक्टर साप। सारा देश र जनताले भनि रहेका छन् – “डाक्टर साप, उठ्नुस, तपाई त आफै ओखती पो हो। ” हो त। हजुर, यसरी ढल्नु हुन्न। त्यसरी गल्नु हुन्न। राजनीतिको आगो यसरी बल्नु हुन्न। हजुरको माग जायज छ। विधीको शासन र नीतिको कार्यन्वयनमा तपाईको पक्षपातीहरु घर–घरमा छन्। चोक चोकमा राँके जुलुस निकाल्न तयार छन् उनीहरु। तर तपाई स्वयम् यसरी ढल्नु भयो भने त डाक्टर साप समस्या झन पहाड पो बन्ने भो त..। त्रिभुवन विश्वविद्यालयले किन यसो त त्यसो गर्‍यो। कुलपति–उपकुलपति या मन्त्री–प्रधानमन्त्रीले किन र कसरी गर्‍यो? त्यसको पनि त कुनै सर्वोच्च निकाय होला। छानविन र कानुनी उपाचार होला। गलत कामको नतिजा गलत नै हुन्छ। यसको जिम्मा नागरिकलाई छोडेर डाक्टर साब, उठनुहोस् न। “सेतो एप्रोन लगाएका डाक्टर नर्सहरु बिरोध गर्ने सडकमा”–अघि फेसबुकमै यस्तो देखे। खै मलाई त राम्रो लागेन डाक्टर साब,किन किन ती सेवादाताहरु सडकमा पोखिएको। जसलाई सेवाग्राहीले भगवान भनेर दिल खोलेर पुज्छन् उनीहरु नै विरामीको शैय्या छोडेर सडकमा सेताम्मे छरपस्टिएको किन किन निको लागेन मलाई त। दोजिया महिलाहरु ब्यथा खप्न नसकेर हजुरकै अस्पतालको भित्ता छामी रहेछन्। भीरबाट लढेर ढाड र खुट्टा ठुन्काएकाहरुका घाउमा किर्ना पलाई सक्यो। बाण परेको आनाकानी गर्दै एपेन्डिक्सको पेट चिर्न अस्पताल छिर्नेहरुका पेट पट पटी फुटुन लाग्यो। यत्तिबेला हजुर र हजुर जस्तैका नाडीले तिनका नाडी छाम्न पाए मात्रै पनि तिनले कति आनन्दको अनुभूति गर्थे होला डाक्टर साब? डाक्टर साब, उठनुहोस न ऊ साँच्चै मन लाग्यो। हजुर उठ्नु भयो भने त सयौं बाँच्छन् रे। -प्रशान एलुङ् राई/ न्यूयोर्क, अमेरिका
प्रधानमन्त्री कप इन्डो नेपाल आमन्त्रण महिला भलिबल प्रतियोगितामा नेपाल पुलिस क्लबले बिजयी सुरुवात गरेको छ। भारतको उत्तरप्रदेश टीमलाई ३–० को सोझो सेटमा हराउदै पुलिसले बुधवार बिजयी सुरुवात गरेको हो। नेपाल पुलिस क्लबले पहिलो सेट २५–९, दोस्रो सेट २५–१० र तेस्रो सेट २५–२१ ले आफ्नो पक्षमा पारेको छ। प्रतियोगितामा नेपाल पुलिस, सशस्त्र प्रहरीको एपीएफ, पश्चिमान्चल र भारतको उत्तरप्रदेशको भलिबल टोली सहभागी छन। फागुन २५ गतेसम्म नेपालगन्ज रंगशालामा संचालन हुने प्रतियोगिताको बाके जिल्लाका सभासदहरुले संयुक्त रुपमा उदघाटन गरेका थिए। उद्घाटन सत्रमा भलिबल संघको स्मारिका बिमोचन गरिएको थियो सशस्त्रको एकपीएफ क्लबकी कप्तान निमा श्रेष्ठ, पश्चिमान्चलकी कप्तान मन्जु गुरुङ, भारतको उत्तरप्रदेश टीमकी प्रिति मिश्रा, पुलिसकी कप्तान निता शाह र पुर्ब राष्ट्रिय टोलीका कप्तान भरत शाह लगायतले स्मारिकाको बिमोचन गरेका थिए। पहिलो पटक आयोजना गरिएको 'प्रधानमन्त्री कप' इन्डो नेपाल आमन्त्रण महिला भलिबल प्रतियोगिताले दुबै देशका खेलाडिहरु बिच सदभाब बढाउन समेत सहयोग पुग्ने बिश्वास गरिएको छ।
कांग्रेस र एमालेबीच सुरु भएको विवादले संविधान निर्माण प्रक्रिया सुरु गर्न थप विलम्ब हुने भएको छ । संविधानसभाबाट निर्माण हुने नयाँ संविधानको प्रमाणिकरण कसले गर्ने भन्ने नयाँ विवाद सुरु भएपछि संविधानसभाको नियमावली निर्माणको प्रक्रियामा ढिलाई भएको खबर आजको कान्तिपुरमा खबर छ। उक्त विवाद टुग्याउन नसकेपछि नियमावली मस्यौदा समितिले दोस्रो पटक आफ्नो म्याद थपको माग गरेको छ । 'छलफलको प्रक्रिया जारी रहेकाले आगामी २७ गते सम्म कार्यावधि थपका लागि संविधानसभालाई आग्रह गर्ने निर्णय भएको छ,' मस्यौदा समितिका सचिव रवि शर्मा आर्यालले भने । दश दिन भित्र संविधानसभा र संसदको नियमावली मस्यौदा गर्ने जिम्मेवारी पाएको समितिलाई यसअघि सात दिन समय थपिएको थियो । नियमावलीको अधिकांश प्रावधानमा सहमति जुटाएको समितिले कांग्रेसले संविधान प्रमाणिकरणको अधिकार राष्ट्राध्यक्षलाइ दिनुपर्ने अडान राखेको छ । एमाले र एमाओवादी सहितका दलहरुले विघटित संविधानसभाको नियमावलीमा जस्तै नयाँ संविधान प्रमाणिकरण सभाध्यक्षले गर्ने र राष्ट्रपतिबाट सार्वजनिक भएपछि त्यसलाई लागु गर्ने ब्यवस्था परिवर्तन गर्न नहुने अडानमा छन् । आइतबारै विस्तारित कार्यावधि समेत सकिएकाले 'अघिल्लो बैठकको निरन्तरता'कारुपमा सोमबार भएको छलफलमा पनि दुवै पक्षले आ-आफ्नो अडानलाई पुष्टि गर्ने तर्क गरेका थिए । संविधानसभाको नयाू नियमावलीको अभावमा उसले संविधान निर्माणको प्रक्रिया सुरु गर्न सकेको छैन । संविधानसभाको पहिलो बैठक बसेको एक वर्षमा नयाू संविधान जारी गर्ने प्रतिवद्धा जनाएका मुख्य दलहरुले सदनमा मुख्य सचेतक सम्म नियुक्त गरेका छैनन् । 'यसले सदनको कामलाई अप्ठ्यारो परेको छ,' संविधानसभा अध्यक्ष सुवास नेम्वाङ्ग भन्छन्- 'संविधानसभाई पूर्णता दिने काम छिटो गर्न यसअघिनै सरकारको ध्यानाकर्षण गराएको छु ।' सरकार निर्माण र भागवण्डामा अल्भिmएका दलहरुबीच संविधानसभामा मन्त्रिपरिषद्ले २६ सदस्य मनोनय गर्ने विषयमा गृहकार्य समेत सुरु भएको छैन । नियमावलीको अभावमा संसदीय सुनुवाई सहितका महत्वपूर्ण काम प्रभावित छन् । बाधा अडििाउ फुकाउ आदेशका आधारमा यसअघि संबैधानिक निकायमा नियुक्त पदाधिकारी नियुक्तीको सूचना मात्र सदनले पाएको छ ।
राष्ट्रपति डा.रामवरण यादवसँग अमेरिकाका पूर्वराष्ट्रपति जिमी कार्टरले आज राष्ट्रपति कार्यालय शीतल निवासमा भेटवार्ता गरेका छन्। सो अवसरमा उनीहरूबीच समसामयिक राजनीतिक अवस्था, मङ्गलबार हुने संविधानसभा निर्वाचन र त्यसपछि लेखिने संविधानका मूलभूत विषयबारे छलफल भएको थियो।'शासकीय स्वरुप र सङ्घीयता नै अब बन्ने संविधानका प्रमुख विषय हुने आफ्नो ठम्याइ राष्ट्रपति यादवले उनीसमक्ष प्रस्तुत गरेका थिए,' भेटवार्तामा सहभागी राष्ट्रपति कार्यालयका एक वरिष्ठ अधिकारीले नाम उल्लेख नगर्ने सर्तमा बताए। संविधानसभा निर्वाचनका साथै नेपालको सामाजिक–आर्थिक विकासका लागि भारत, चीन, युरोपेली सङ्घ, अमेरिकालगायत मुलुक र अन्तर्राष्ट्रिय समुदायले सक्दो सहयोग गरिरहेको जानकारी पनि राष्ट्रपतिले दिएका थिए। पारदर्शी, स्वच्छ, निष्पक्ष र भयरहित वातावरणमा निर्वाचन सम्पन्न गर्न सरकार प्रतिबद्ध रहेको र त्यसनिम्ति पर्याप्त सुरक्षाकर्मी परिचालनका साथै निर्वाचनको सम्पूर्ण तयारी पूरा भएको जानकारी राष्ट्रपतिले कार्टर सेन्टरका संस्थापकलाई दिएका थिए। 'निर्वाचनको तयारीलगायत चुनावी प्रक्रियाको अवलोकन एवम् निरीक्षण गर्न पनि राष्ट्रपतिले आग्रह गरे, 'ती अधिकारीले भने। करिब २५ मिनेट भएको भेटमा अमेरिकी पूर्वराष्ट्रपतिले शासकीय स्वरुप र सङ्घीयताका विषयमा सबै पक्षबीच समझदारी कायम गर्ने मिलनविन्दु 'फ्रेन्च मोडेल' उपयुक्त हुने धारणा व्यक्त गरेका थिए। संसारका विभिन्न मुलुकमा भएका निर्वाचनको कार्टर सेन्टरले पर्यवेक्षण गर्दै आएको तथा सोही क्रममा आफू नेपाल आएको जानकारी पूर्वराष्ट्रपतिले गराएका थिए। युरोपेली सङ्घको पर्यवेक्षण 'मिसन'सँग मिलेर आफू नेतृत्वको टोलीले काठमाडौं उपत्यकाका विभिन्न मतदान केन्द्र र मतगणनास्थलको पर्यवेक्षण गर्ने जानकारी पनि उनले राष्ट्रपतिलाई गराएका थिए। रासस
दुई दिनदेखि सामान्य खोकी लागेर घरमै छोरीको उपचार गर्दै आएकी गौशालाकी चम्पादेवी चौलागार्इं अस्पताल पुगेपछि झसंग भइन् । महाराजगन्जस्थित कान्ति बाल अस्पतालले निमोनिया भइसकेको बताएपछि उनी झस्किएकी हुन् । चम्पादेवी मात्र होइनन्, चावहिलका प्रवेश गौतमको अवस्था पनि त्यस्तै देखियो । ६ दिनदेखि खोकिरहने ६ वर्षीय छोरा उमेशलाई सामान्य रुघाखोकीको उपचार गर्न अस्पताल पुर्‍याएपछि मात्र उनी गम्भीर समस्याबारे जानकार भए । अस्पतालमा जाँच गर्दा उनको छातीमा संक्रमण भइसकेको पाइयो । यी त सामान्य उदाहरण मात्रै हुन् । सामान्य ठानेर कान्ति बाल अस्पताल आइपुग्ने अधिकांश अभिभावक यस्तै समस्यामा पर्ने गरेका आजको राजधानीमा खबर छ । अस्पताल प्रशासनका अनुसार सामान्य रुघाखोकी सम्झेर जानीजानी वा अन्जानमा बालबालिकामा श्वासप्रश्वाससम्बन्धी रोगले प्रवेश गरेको अभिभावकले पत्तो नै पाउँदैनन् । यसरी सामान्य रुघाखोकीले निमोनिया हुने, निमोनिया बिग्रेर छातीमा संक्रमण हुनेदेखि लिएर दमरोगसम्म देखापर्ने गरेको कान्ति अस्पतालका वरिष्ठ कन्सल्ट्यान्ट प्रिडिआट्रिसन डा। गणेशकुमार राई बताउँछन् । धेरै हेलचेक्र्याइँ गर्दा फोक्सो, मुटुजस्ता संवेदनशील अंगमा गम्भीर समस्या देखिनुका साथै बालबालिकाको ज्यानै जाने जोखिम रहेको उनको भनाइ छ । अस्पतालमा आउने बिरामीमध्ये ९० प्रतिशत श्वासप्रश्वासमा समस्या भएका बालबालिका भर्ना हुने गरेको अस्पताल प्रशासनले जानकारी दियो । स्वास्थ्य विभागले निकालेको पछिल्लो तथ्यांकले पनि बालबालिकामा अन्य रोगको संक्रमण घट्दै गए पनि श्वासप्रश्वाससम्बन्धी रोग बढ्दै गएको तथ्य उल्लेख छ । आर्थिक वर्ष २०६८/६९ मा नेपालमा १ हजार बालबालिकामध्ये ८ सय ८४ जनामा श्वासप्रश्वाससम्बन्धी समस्या देखिएको थियो । बालबालिकामा देखिने रोगहरूमध्ये श्वासप्रश्वाससम्बधी रोग पहिलो नम्बरमा पर्ने कान्ति बाल अस्पतालका चिकित्सक राईको भनाइबाट पनि प्रस्ट हुन्छ । उनका अनुसार बालबालिकामा यो रोग चाँडै सर्ने भएकाले बढी खतरनाक मानिएको हो । अन्य रोग घट्दै वा हराउँदै गए पनि यो समस्या भने दिनप्रतिदिन बढ्दै गएको उनी बताउँछन् । भन्छन्, ‘प्रत्येक १० वर्षमा श्वासप्रश्वासका रोगी ५० प्रतिशतले बढ्दै गएका छन् ।’ वातावरणमा प्रदूषण र मेसिनबाट तयार गरिएका अजिनोमोटोयुक्त खानेकुराको अत्यधिक प्रयोगका कारण श्वासप्रश्वाससम्बन्धी रोग बढ्दै गएको राईले बताए । ‘त्यस्ता खानाले बालबालिकामा प्रतिरोधात्मक क्षमता बढाउनेभन्दा पनि घटाउने काम गरिरहेको छ,’ राईले भने, ‘केटाकेटीलाई त्यस्ता खानाभन्दा पनि घरमै तयार गरिएको खानाले बढी पोषण दिन्छ, घरेलु खानाले रोग प्रतिरोधात्मक क्षमता बढाउने गर्छ ।’ वर्षायाममा पानी तथा अन्य कारण विभिन्न किसिमका भाइरलले गर्दा पनि श्वासप्रश्वासका बिरामी बढी भएको कान्ति बाल अस्पतालका प्रवक्ता डा। कैलाश शाहले जानकारी दिए । अहिले इन्फ्लोइन्जा, पारा इन्फ्लोइन्जा र एडिनो भाइरसका कारण अस्पतालमा भाइरल ज्वरोका बिरामी बढी भएको उनले बताए । शाहका अनुसार यी तीनै प्रकारका भाइरसले श्वासप्रश्वासमा समस्या उत्पन्न गराउने गर्छन् । श्वासप्रश्वासमा समस्या बढ्नुमा वातावरण प्रदूषणका साथै जनघनत्वले पनि प्रत्यक्ष प्रभाव पार्ने गरेको छ । सहरमा बढ्दो सवारी साधन तथा कलकारखाना र त्यहाँबाट निस्कने बाक्लो धूवाँ, धूलो, दूषित पानी, प्रदूषणयुक्त हावाले पनि बालबालिकामा प्रत्यक्ष श्वासप्रश्वासमा समस्या देखिने गरेको र सर्ने काममा सहयोग गरेको छ । बढी जनघनत्व भएको र प्रदूषण बढी भएको क्षेत्रमा बालबालिकामा यस्ता समस्या देखा पर्ने गरेको अस्पतालले जनाएको छ । त्यसैगरी, घरभित्र र बाहिरको सरसफाइ कमीले पनि यो रोग बढ्दै गएको चिकित्सक शाह बताउँछन् । श्वासप्रश्वासका बिरामी बढे पनि यसबाट हुने मृत्युदर घटेको अस्पतालले जनाएको छ । १० वर्षअघि देशभर श्वासप्रश्वाससम्बन्धी रोगका कारण वार्षिक ४० हजार बालबालिकाको ज्यान जाने गरे पनि अहिले यो संख्या घटेर १० देखि १५ हजारमा झरेको चिकित्सक राईले बताए ।
पृथ्वी राजमार्ग अन्तर्गत तनहुँको दमौली नजिक मादी नदिमा हिजो भएको वस दुर्घटनामा मृत्यु हुने ११ जनामध्ये अहलेसम्म ९ जनाको सनाखत भएको छ । त्यस्तै घाइते हुनेको पनि नामावली प्राप्त भएको छ । करिब ४० यात्रु सवार बसमा अन्यको अवस्था हालसम्म पनि अज्ञात रहेको प्रहरीले जनाएको छ । मृतक मध्ये सनाखत हुनेमा महेश वस्ताकोटी (२८)– नवलपरसी केशव प्रसाद ढकाल (३२)– चितवन टिकामायाँ आले (४०) ब्यास नगरपालिका मनु थापा (२२)– पोखरा आयुष थापा (७) ब्यास ११ हेमराज श्रेष्ठ (२१)– खोटाङ लक्ष्मी नारायण श्रेष्ठ (५०)– खोटाङ किरण श्रेष्ठ– नेपाल प्रेस काउन्सिलका वरिष्ठ प्रशासकीय अधिकृत होम बहादुर सोमाई तामाङ (२३)– घाँसिकुवा ९ दुर्घटनामा परि गम्भीर घाइते भएका १० जना मध्ये ८ जनाको पोखरास्थित मणिपाल शिक्षण अस्पतालमा र अन्य २ घाईतेको दमौलीस्थित अस्पतालमा उपचार भइरहेको प्रहरीले जनाएको छ । दुर्घटनामा परी घाइते हुनेहरुमा विष्णु थापा– व्यास ११ पदम वि.क–नवलपरासी बसन्त थापा– बस चालक तनहुँ आँबु–५ सुमन श्रेष्ठ– थर्पु ४ पवित्रा सापकोटा– भानु ५ सुरेश श्रेष्ठ–स्याङ्जा सेखाम ६ केश बहादुर थापा– थर्पु गंगाराम श्रेष्ठ–खोटाङ रञ्जना श्रेष्ठ–खोटाङ स्मृति ढकाल–चितवन पोखराबाट मुग्लिनतर्फ जादै गरेको ना ४ ख ४६८४ नम्बरको बस शनिबार साँझ साढे पाँच बजे मादी खोलाको पुलमा बालकलाई बचाउने हुँदा अनियन्त्रीत भइ पुलको दायाँतर्फको रेलिङ भत्काएर मादी नदीमा खस्दा ६ पुरुष, ४ महिला र १ वालकको घटना स्थलमै मृत्यु भएको हो । मृतकको शव पोष्टमाटमका लागी दमौली अस्पतालमा राखिएको छ । नदीमा पानीको बहाव बढी रहेको र रात परेकोले उद्धारमा समस्या भएको तनहुँ प्रहरीले जनाएको छ । बसमा करिब ४० जना यात्रु रहेको प्रहरी अनुमान गरेको छ । अरु यात्रुको अवस्था अहिलेसम्म अज्ञात रहेको प्रहरीले जनाएको छ । घटना लगतै दुर्घटना स्थल आडैको केबलजंग गुल्मका सेना, नेपाल प्रहरी, मनकामना सशस्त्र प्रहरीका प्रहरी र स्थानीय बासिन्दाले घाइतेको उद्धार गरेका थिए। बसको तिन भाग मध्ये दुई भाग नदीमा डुबेका कारण उद्धारकर्मीलाई उद्धार कार्यमा कठिनाई भएको थियो। पुलको पिलर कमजोर भएकाले पश्चिमाञ्चल सडक डिभिजन कार्यालय नं. १ दमौलीले नदीलाई डाइर्भसन गरेकै भागमा बस खसेको थियो। घटनास्थलबाट डा.आदर्श प्रधानले खिचेका केहि तस्विरहरु फोटोफिचरमा भिडियोमा हेर्नुहोस् घटनापछिको उद्दार यसरी गरियो (भिडीयो सौजन्य इमेज च्यानल)
कांग्रेसको १२ औं महाधिवेशनबाट सभापति निर्वाचित भएलगतै सुशील कोइरालाले कान्तिपुरसँगको अन्तर्वार्तामार्फत मुख्य दुई प्राथमिकता घोषणा गरेका थिए, 'पार्टीमा भागबन्डा नगर्ने र अनुशासनको पद्धति विकास गर्ने ।' चार वर्षे कार्यकाल पूरा गर्न साढे तीन महिना बाँकी रहँदासम्म पनि उनी आफैंले उद्घोष गरेका कुनै पनि प्राथमिकताअनुसार काम भएको देखिन्न । आजको कान्तिपुरमा खबर छापिएको छ। महाधिवेशनको दुई महिनाभित्रै पूर्णता पाउनुपर्ने विभाग र समितिहरू अहिलेसम्म अपूरै छन् । केन्द्रीय कार्यसमितिमा ६ सदस्य (पछि खाली हुन आएको समेत) रिक्त छन् । ४२ वटा विभाग गठन भएको दुई वर्ष भयो, तर आन्तरिक विवाद नसुल्झँदा तिनले काम गर्न सकेका छैनन् । ०६४ मा पार्टी एकीकरणलगतै भ्रातृ संस्थाको निर्वाचन गर्ने भनियो । तर कोइरालाले आफ्नो कार्यकाल सकिनलाग्दा समेत नेविसंघ, तरुण दल, महिला संघलगायतका भ्रातृ संस्थाको अधिवेशन गराउन सकेका छैनन् । निर्वाचनबाट नेतृत्व चयन गर्नेभन्दा तदर्थवादमा चलाएर आफूअनुकूल बनाउने अभ्यास थालेको आरोप उनलाई लाग्दै आएको छ । नेविसंघ र तरुण दलजस्ता भ्रातृसंस्था लामो समय तदर्थवादमा चल्दा नेता जन्माउने मुहान नै बन्द हुन पुगेको छ । नेविसंघको नेतृत्व लिएर पार्टीमा नेता बन्ने चाहना राख्दै आएका युवा नेताहरू चिन्ता व्यक्त गर्न थालेको धेरै भइसक्यो । सभापति भएपछि कोइराला झनै विवाद मुक्त बन्न सकेनन् । उनको काम गर्ने शैलीलाई लिएर पार्टीभित्र वरिष्ठ नेता शेरबहादुर देउवा पक्षसँग निरन्तर विवाद बढिरह्यो । कोइरालाको रणनीतिक कौशलता नभएकै कारण अघिल्लो संविधानसभामा प्रधानमन्त्रीका लागि अठार पटकसम्म चुनाव गराउनुपर्ने अवस्था आयो । कोइरालाको पहिलो काम नै विवादबाट सुरु भएको थियो । ०६७ मंसिर १२ मा उपसभापतिमा रामचन्द्र पौडेल र महामन्त्रीमा कृष्णप्रसाद सिटौलालाई मनोनयनको प्रस्ताव ल्याए । उनले पार्टीभित्रकै वरिष्ठ नेताहरूलाई पन्छाएर सिटौलालाई महामन्त्रीमा ल्याएको भन्दै विवाद बढ्यो । देउवा समूहले आफूहरूसँग परामर्श नगरी प्रस्ताव ल्याएकामा आपत्ति जनाए । तत्काल अनुमोदन हुन सकेन । यो विवाद पाँच महिनापछि त मिल्यो, तर अन्त्य भएन । पदाधिकारी विवाद चल्दै गर्दा कोइरालाले चैत १३ मा नेविसंघ विघटनको प्रस्ताव ल्याएर देउवा पक्षलाई थप चिढाए । तत्कालीन अध्यक्ष प्रदीप पौडेलको नेतृत्वमा रहेको कार्यसमितिलाई अधिवेशन गराउन अक्षम भएको भन्दै विघटन गर्न खोजियो । विघटनको पक्ष र विपक्षमा केन्द्रीय कार्यसमितिमा छलफल चलिरहँदा तत्कालीन अध्यक्ष पौडेलले ०६७ चैत १९ मा राजीनामा दिए । कोइरालाले रञ्जित कर्णको अध्यक्षतामा एक सय एक सदस्यीय तदर्थ समिति गठन गरे । त्यसलाई लिएर पनि पार्टीभित्र ठूलो विवाद भयो । महाधिवेशन हुन नसकेका अधिकांश भ्रातृसंस्थाको अधिवेशन नभएको दस वर्ष पुग्न लागेको छ । ०६८ असोजमा सभापति कोइरालाले अधिवेशन गराउने भन्दै तरुण दल, महिला संघ, किसान संघ र प्रजातान्त्रिक सेनानी संघको विघटन गरे । यसले पार्टी विवादलाई सतहमा ल्यायो । कोइरालाले ०६९ साउन १३ मा ४२ वटा विभाग गठन गरे । त्यसमा पनि परामर्श नगरेको झोंक देउवा पक्षले उठायो र आफ्ना पक्षका विभाग संयोजक सबैलाई सामूहिक राजीनामा बुझाए । पार्टीका एक वरिष्ठ पदाधिकारीका अनुसार असन्तुष्ट समूहलाई व्यवस्थापन गर्न नसक्ने र गल्ती दोर्‍याइरहने प्रवृत्तिका कारण पनि कोइराला पार्टी सञ्चालनमा समेत असफल बन्न पुगेका हुन् । कांग्रेस नेता शेखर कोइराला पार्टीभित्रको गुटबन्दी बढ्नु सबभन्दा ठूलो कमजोरी औंल्याउँछन् । 'सांगठनिक रूपमा प्रशस्त कमजोरी छन्,' उनले भने, 'उहाँकै (सुशील) पालामा दोस्रो संविधानसभा निर्वाचन हुनु र पार्टी ठूलो हुनुलाई सफलताकै रूपमा लिनुपर्छ ।
सर्वोच्च अदालतका न्यायाधीशका लागि सिफारिसमा परेका दीपकराज जोशीले कर्तव्यज्यानका ११ जना अभियुक्तहरुलाई ‘इन्कारी बयान गरेको’ भन्ने आधारमा थुनामुक्त गरिदिएका थिए। पुनरावेदन अदालत दिपायलको मुख्य न्यायाधीश छँदा, बझाङ कारागार निरीक्षणका बेला जोशीले ती अभियुक्तहरुलाई धरौटी मागेर थुनामुक्त गरेका थिए। यार्सागुम्बा टिप्न गएका सत्यराज बोहोराको हत्या अभियोगमा जिल्ला अदालत बझाङले पुर्पक्षका लागि थुनामा पठाएका दिनेशबहादुर बोहोरा समेत ११ जनालाई जनही २ लाख धरौटीमा जोशीले थुनामुक्त गरेका हुन्। कर्तव्यज्यानका अभियुक्तलाई थुनामै राखेर मुद्दाको पुर्पक्ष गरिन्छ। मुख्य न्यायाधीशले कारागार निरीक्षणका बेला थुनामा परेको व्यक्ति निर्दोष भेटिएमा थुनामुक्त गर्न सक्छन्। ‘निज भरतबहादुर बोहोराको मौकाको बयानमा ७ जनामात्र घटनामा संलग्न भएको भनेको र अदालतमा उपस्थित भएका निज प्रतिवादीहरु ११ जना कसुर अपराधमा इन्कारी रहेका र घटनास्थलमा समेत उपस्थित नभएको भनाइ रहन आएको छ,’ जोशीले दिएको आदेशमा उल्लेख छ। अपराध गरेको भन्ने आरोपलाई इन्कार गरेको भन्दै जोशीले जिल्ला अदालतले पुर्पक्षमा राख्न गरेको आदेशलाई बदर गरी अभियुक्तलाई धरौटीमा राखेर छोडेका हुन्। ‘प्रतिवादीहरुलाई थुनामा राख्ने गरी बझाङ जिल्ला अदालतको आदेशसमेत बदर गरिदिएको छ,’ जोशीले गरेको आदेशमा उल्लेख छ, ‘निज प्रतिवादीहरु ११ जनालाई पछि ठहरेबमोजिम हुनेगरी तत्कल प्राप्त प्रमाणका आधारमा मुलुकी ऐन अ.वं ११८ देहाय ५ र देहाय १० को अवस्था समेतलाई मध्यनजर राखी प्रतिवादीहरु बाट जनही २ लाख नगदै वा सो बराबरको जेथा जमानी लिई तारेखमा राखी मुद्दाको पुर्पक्ष गर्नू।’ उनले २०६८ मंसिरमा गरेको उक्त आदेशविरुद्ध सरकारी वकिलको कार्यालय सर्वोच्च अदालत गयो। सर्वोच्चले जोशीको आदेश उल्टाइदिएको थियो। २०६८ चैतमा तत्कालीन प्रधानन्यायाधीश खिलराज रेग्मी र न्यायाधीश प्रकाश वस्तीको इजलासले कर्तव्यज्यानका अभियुक्तलाई धरौटीमा छोड्ने जोशीको आदेशलाई वेरित (रित नपुगेको वा नियम विपरित) को आदेश भन्दै बदर गरिदिएको थियो। जोशीले छोडेका अभियुक्तलाई सर्वोच्चले थुनामै राखेर पुर्पक्ष गर्नू भने पनि अहिले ती अभियुक्तहरु फरार छन्।
पाँचथरको नागीमा आज विहान भएको ट्याक्टर दुर्घटनामा एक युवाको मृत्यु भएको छ। मृत्यु हुनेमा ट्याक्टर चालक नागी गाविस ६ का २० वर्षिय दिपेश खेवाङ रहेको प्रहरीले जनाएको छ। आफ्नै घरमा राखिएको ट्याक्टर संचालन गर्ने क्रममा ओट झिक्न खोज्दा अचानक गुडेर शरिरको माथिल्लो भाग छातिमा किचेपछि उनको घटना स्थलमै मृत्यृ भएको थियो।
उच्च रक्तचापले सिकिस्त बनेपछि विराटनगर–१६ का पशुपति यादवलाई बिहीबार राति साढे १२ बजे न्यूरो अस्पताल भर्ना गरियो। घरमा एकैपटक बेहोस भएपछि उनलाई मारुती भ्यानमा राखेर आफन्तले अस्पतालसम्म ल्याए। उनको अवस्था एकदमै चिन्ताजनक थियो। तत्कालै भेन्टिलेटरमा राखेर उपचार गर्नुपर्ने। तर न्यूरोमा भेन्टिलेटर खालि रहेनछन्। न्यूरोले विराट नर्सिङ होममा भेन्टिलेटर रहेको भन्दै लैजान सुझाव दियो। आफन्त हतारहतार गर्दै यादवलाई नर्सिङ होम लैजाने चाँजोपाँजो मिलाउन थाले। अक्सिजन भएको एम्बुलेन्स भेट्न मुस्किल परिरहेको थियो। उदयपुरबाट बिरामी बोकेर आएको एउटा एम्बुलेन्स पार्किङमा भेटियो। त्यसमा अक्सिजन रहेछ। आफन्तका अनुसार डाक्टरले अक्सिजनबिना नलैजान भनेका रहेछन्। स१च ७६५ नम्बरको एम्बुलेन्सका चालक दुर्गा सापकोटा (उदयपुर, कटारी) नजिकै औषधी पसलमा थिए। बिरामीका आफन्तले उनलाई विराट नर्सिङसम्म बिरामी पुर्या‍उन अनुरोध गरे। न्यूरोबाट त्यो अस्पताल पाँच मिनेट बाटो हो। यतिको दूरीमा बिरामी लानुपरे एम्बुलेन्सले पाँच सय रूपैयाँ लिन्छन्। तर उनले एक हजार रूपैयाँ मागे। आफन्तले दिन स्वीकार गरे। एम्बुलेन्स गेटभित्र छिराए। अब बिरामी लैजाने अन्तिम तयारी भयो। एम्बुलेन्समा हाल्ने बेला यादवले नाक र मुखबाट रगत निकाले। त्यो देखेर चालकले सिधै अस्वीकार गरे। ‘एम्बुलेन्स फोहोर हुन्छ म लैजादिनँ,’ एम्बुलेन्स चालकको व्यवहार उल्लेख गर्दै आफन्त सत्यनारायण यादवले भने, ‘फोहोर भए सफा गरिदिन्छौं भन्दा पनि मानेनन्।’ अरू एम्बुलेन्स कतै नभेटिनु र त्यसैमा मात्र अक्सिजन हुनुले आफन्तले जोड गर्नु स्वभाविक थियो। टाढा पनि थिएन। ‘मानवीय सेवामा खटिने काममा प्रयोग हुने एम्बुलेन्सका चालकले त्यसो भनेपछि हामीलाई तातेर आयो,’ यादव भन्छन्, ‘यता बिरामी जीवनमरणसँग लड्दैछ।’ केही गर्दा उपाय लागेन। हल्लाखल्ला सुरू भइसक्यो। एकछिनपछि प्रहरी आएर सापकोटा र एम्बुलेन्स दुबैलाई पक्राउ गर्यो‍। त्यसलगत्तै सिकिस्त यादवले अन्तिम सास लिए। यति हुँदा साढे एक बजेको थियो। ‘समयमै लैजान पाए बिरामीको ज्यान बाँच्छ भन्ने थियो,’ सत्यनारायण भन्छन्, ‘एम्बुलेन्सले नै यस्तो गर्दा रहेछन्।’ जिल्ला प्रहरी कार्यालय मोरङका प्रहरी उपरीक्षक विश्वराज पोखरेलका अनुसार यो अनौठो घटनाका दोषी चालकलाई पक्राउ गरी केही सार्वजनिक अपराध ऐनअन्तर्गत मुद्दा चलाइएको छ। ‘बिरामी बोक्ने एम्बुलेन्सले फोहोर हुन्छ भनेर लान मिल्दैन भन्न त मिलेन नि,’ पोखरेलले भने, ‘आचारसंहिता पनि होला, के गर्ने के नगर्ने भनेर, त्यसकारण हामीले उनलाई कारबाही सुरू गरेका हौं।’ सापकोटालाई प्रशासनबाट म्याद थप गरी कारबाही थालिएको छ। चालक सापकोटाले भने आफूले बिरामी बोक्न अस्वीकार गरेको प्रहरीको वयानमा बताएका छन्। ‘तर फोहोर हुन्छ भनेर मैले बोक्न नमानेको हैन,’ उनले भनेका छन्, ‘अर्कै बिरामी बोकेर आएको हुनाले जान नमानेको हुँ।’
नेकपा–माओवादीका सचिव देव गुरुङले तीन दलका कारण हालसम्मका आन्दोलनबाट प्राप्त उपलब्धि गुमेर मुलुक पुनः संसदीय व्यवस्थातर्फ उन्मुख भएको बताएका छन् । मंसिर ४ मा सम्पन्न दोस्रो संविधानसभाको निर्वाचनबाट मुलुक पश्चगामी दिशातर्फ लैजाने प्रयत्न गरिएको भन्दै गुरुङले विदेशी शक्तिको इशारामा मुलुकलाई पश्चगामी र संसदीय भासमा जकड्ने प्रयत्न भएको बताएका हुन् । गुरुङले अन्तरिम संविधानलाई मिच्दै स्थानीय निकायको निर्वाचन गर्ने भनेर गरिएको तयारी मुलुकमा पुरानै व्यवस्थालाई पुनर्स्थापित गर्ने र अन्ततोगत्वा संसदीय व्यवस्थालाई पुनर्स्थापना गर्ने षड्यन्त्र भएको आरोप समेत लगाए । जनजीविकाका सवालमा राज्य केही पनि गर्न नसक्ने भइसकेको भन्दै गुरुङले मुलुकको राष्ट्रिय स्वाधिनतालाई धरापमा पार्दै विदेशी शक्तिले प्रधानमन्त्री सुशील कोइरालालाई प्रयोग गरेको जसको परिणामस्वरुप प्रधानमन्त्रीले टनकपुर नेपालमा नरहेको तथा चीन अलोकतान्त्रिक मुलुक भनेर व्याख्या गरेको आरोप समेत लगाए । अन्तरिम संविधानमा स्थानीय निकायको निर्वाचनको परिकल्पना नै नगरिएको भन्दै गुरुङले पुरानै व्यवस्थाबाट स्थानीय निर्वाचन गर्नु भनेको गणतन्त्र, संघीयता र समावेशीकरणलाई सखाप पार्ने प्रयत्न भएको बताए । उनले सिंहदरबारमा अधिकार थन्काएर राष्ट्रिय स्वाधिनताको रक्षा र लोकतन्त्र संस्थागत हुन नसक्ने भन्दै वृहत शान्ति सम्झौता र अन्तरिम संविधानलाई उल्लङ्घन गर्दै दलहरु अघि बढेको बताए । गुरुङले एकिकृत माओवादीलाई पूर्व विद्रोहीको मान्यता दिएर सम्झौता गर्नुको तुक नरहेको र एमाओवादीले आफ्नो विद्रोही चरित्र गुमाइसकेको गुरुङको कथन थियो। नेकपा–माओवादी पाँचथरको प्रथम जिल्ला अधिवेशनलाई शनिबार सदरमुकाम फिदिममा सम्बोधन गर्दै गुरुङले मुलुकलाई भुटानीकरण गर्दै सिक्किमिकरण गर्ने तयारी स्वरुप दोस्रो संविधानसभाको निर्वाचन भएका कारण आफूहरुले दोस्रो संविधानसभाको औचित्य नभएको बताए । वर्तमान सरकारलाई तुरन्तै गिराएर मुलुकलाई झन–झन अस्थिर पार्न विदेशी शक्ति लागि परेको र त्यसमा संविधानसभामा रहेका तिन शीर्ष पार्टीले साथ दिएको गुरुङको आरोप छ । मुलुक विदेशीहरुको क्रिडास्थल भएको भन्दै राष्ट्रियताको बिषयमा संविधानसभा भित्र रहेका दलहरु चिन्तित नभएको गुरुङको दाबी छ। उनले मुलुक अर्ध औपनिवेशबाट मुक्त हुनुको सट्टा नव औपनिवेशमा प्रवेश गरेको बताए । लोकतन्त्रलाई मजवुद बनाउन लड्दा लड्दै राष्ट्रियता झन कमजोर भएकाले आफूहरु राष्ट्रियताको रक्षार्थ लागि परेको उनको भनाई छ। एमाओवादी तर्फ इङ्गित गर्दै गुरुङले दुई खुट्टा दुई डुङ्गामा हालेर नदि पार गर्न नसकिने तर्फ सचेत बन्न आग्रह गरेका थिए । अब हुने आन्दोलनले राष्ट्रियताको रक्षामा निर्णायक भूमिका निर्वाह गर्ने भन्दै गुरुङले बामपन्थी र देशभक्त शक्तिलाई एकतावद्ध गरि आफूहरु सडक आन्दोलनमा जाने जानकारी दिए । अबको आन्दोलनलाई सुदृढ र निर्णायक बनाउन आफ्नो पार्टीलाई संगठित बनाउने तयारी स्वरुप गाँउदेखि केन्द्रसम्मको अधिवेशन भइरहेको गुरुङको भनाई छ। उनले संविधानसभामा पेश गरिएको सत्य निरुपण तथा बेपत्ता छानबिन विधेयक देखाउने दाँत भएको भन्दै पुरानै कानुन अनुशार माओवादी नेता कार्यकर्तालाई मुद्धा लगाउने तयारी भइरहेको मा आपत्ति प्रकट गरेका थिए । शनिबार सुरु माओवादी पाँचथरको जिल्ला अधिवेशन आइतवार सम्ममा नयाँ नेतृत्व चयन गर्दै सम्पन्न हुने छ। अधिवेशनबाट एक जिल्ला सचिव र दुई सहसचिव सहित ५० सदस्य भन्दा कम रहेको जिल्ला संगठन समिति चयन गर्ने माओवादी पाँचथर सहइन्चार्ज विकास काफ्लेले जानकारी दिए । अधिवेशनमा ३ सय बढि प्रतिनिधिको सहभागिता रहेको नेकपा–माओवादी पाँचथरले जनाएको छ। हाल रहेको २ सय बढिको जिल्ला समितिका आधा दर्जन बढि जिल्ला नेतालाई लिम्बुवान राज्य समितिको जिम्मेवारी दिइने वैकल्पिक केन्द्रीय सदस्य हर्क नेम्वाङ मिक्सोले जानकारी दिए ।
बैतडीको जिल्लाको दशरथ नगरपालिकाका १२० वर्र्षीय जानकीदेवी पन्तले आफ्नो मतदान केन्द्रमा पुगी मतदान गरेकी छन् । निर्वाचन आयोगले दिएको जानकारी अनुसार हालसम्म पन्त सबैभन्दा जेष्ठ मतदाता हुन । त्यसैगरी लम्जुङ क्षेत्र नम्बर १ को चिसापानी गाविस (सुवेदीगाउँ) को कमला प्राविको मतदान केन्द्रमा १ सय १२ वर्षीया कौशिला बोगटीले मतदान गरेकी छन्। दैलेखको सेरी गाविस–५ का १ सय १२ वर्षका खविलाल कामीले भवन सेरी (क) मतदान केन्द्रवाट बिहान ७ः०० बजे मत खसालेका थिए। त्यस्तै, बैतडी– १ अन्तर्गत भूमेश्वरकी १ सय ४ वर्षीया मानमती भट्टले भूमेश्वर मा.वि. ठाड (क) मतदान केन्द्रमा बिहान ८ बजे मतदान गरेकी थिइन्।
नेपाल पत्रकार महासंघको अध्यक्षमा भीमलाल श्रेष्ठ चयन भएका छन्। उपाध्यक्षमा शिवप्रसाद उप्रेती, सचिव अनुपमा खनाल, सहसचिव केशब बस्नेत र कोषाध्यक्ष प्रशन्न पोखरेल सर्वसम्मत चयन भएका छन्। त्यसैगरी चौथो अधिबेशनले सन्तोस अधिकारी, हरिराम उप्रेती, अञ्जन खत्री, प्रकाश ढकाल, चाँदनी श्रेष्ठ, गणेश श्रेष्ठलाई सर्वसम्मत सदस्य चयन गरेको छ। साथै अधिबेशनले किशोरजंग थापा, सुशीलबाबु श्रेष्ठ, रामशरण आचार्य, आत्माराम श्रेष्ठ र संगम तिवारी सर्वसम्मत चयन भएका छन्। सामुदायिक रेडियो प्रसारक संघ (अकोराब) का बरिष्ठ केन्द्रिय उपाध्यक्ष किशोरजङ्ग थापा तुलसी पत्रकारिता पुरस्कारबाट पुरस्कृत भएका छन्। नेपाल पत्रकार महासंघ जिल्ला शाखा गोरखाको चौथो अधिबेशनको अबसरमा थापा पुरस्कृत भएका हुन्। छ हजार पाँच सय रुपैंया राशीको उक्त पुरस्कार रकम मध्ये थापाले पाँच हजार ५ सय ५५ रुपैयाँ पत्रकार कल्याण कोषलाई दिने निर्णय गरेका शाखाका शाखा अध्यक्ष भीमलाल श्रेष्ठले जानकारी दिए। यसैबीच कोषका लागि निवर्तमान अध्यक्ष सुशीलबाबु श्रेष्ठ (कैलाश) ले पनि एभिन्यूज टेलिभिजनबाट पुरस्कारको रुपमा प्राप्त गरेको ५ हजारमा थप ५ हजार थपेर १० हजार रुपैंया दिने घोषणा गरेका अध्यक्ष श्रेष्ठले जानकारी दिए।
नेपाली कांग्रेसका सभापति सुशील कोइरालाले राजनीतिक दलबीच सहमति नभए संविधानसभामा रहेको दलहरुको सहयोगमा बहुमतको सरकार गठन गर्ने बताएका छन। राष्ट्रपति रामवरण यादवले अन्तरिम संविधान २०६३ को धारा ३८ (१) अनुसार राजनीतिक दलहरुलाई माघ १९ गतेभित्र सहमतिको सरकार गठनका लागि दिएको समय घर्किरहदा पनि दलबीच सहमतिको सम्भावना क्षण हुदै गइरहेको बेला यस्तो अभिव्यक्ति दिएका हुन। कांग्रेस महामन्त्री प्रकाशमान सिंहले आफ्नो निवास चाक्सीबारीमा बिहिबार आयोजना गरेको चियापान कार्यक्रममा पत्रकारहरुसँग कुरागर्दै सभापति कोइरालाले सकभर राजनीतिक दलहरुसँग सहमति गरेर आफ्ना नेतृत्वमा सहमतिय सरक गठन गर्ने बताए। राष्ट्रपतिले दिएको समयसीमा सकिन अझै तीन दिन बाकी रहेकाले अन्तिमसमय सम्म सहमतीय सरकारका लागि प्रयास जारी राख्ने बताउदै उलने भने, '१९ गते सम्म छलफल सबैसँग निरन्तर गर्छौ। त्यस अबधिमा पनि सहमतीय सरकार गठन हुन सकेन भने बहुमतीय प्रक्रियामा जानु पर्छ।' उनले मुलुकलाई लामो समयसम्म अनिर्णयको बन्दी बनाउनु नहुने बताउदै छिटोभन्दा छिटो सरकार बनाएर संविधान निर्माणमा केन्द्रीत हुनुपर्छ। कोइरालाले पार्टीहरुसँग सरकार गठनका विषयमा छलफल भइरहेको भन्दै राष्ट्रपतिले दिएको समयसीमा भित्रै सहमतीय सरकार गठन सबै दलहरुलाई सहयोग गर्न पत्राचार गरेको जानकारी दिए। 'उहाँहरुको जवाफ आएपछि थप कुरा अघि वढ्छ' उनले भने। सरकार गठनवारे धेरै जसो पार्टीले सकारात्मक प्रतिक्रिया दिएको र पार्टीभित्र थप छलफल गरेर निर्णयमा पुग्ने जानकारी दिदै कोइरालाले कांग्रेसको नेतृत्वमा सहमतीय सरकार गठनका लागि राजनीतिक दलहरुसंगको छलफललाई तिब्रता दिएको वताए। सरकार गठनसंगै एकवर्षभित्र संविधान लेखन कार्य सम्पन्न गर्नका लागि पनि सबै दल मिलेर अघि बढ्नु पर्ने धारणा राख्दै उनले त्यसका लागि पनि सबै दलको सहयोग हुनेमा आफू विश्वस्त रहेको दावी गरे। सरकारको तर्फबाट मनोनित हुने २६ सभासदहरुको विषयमा कोइरालाले आफूलाई वर्तमान सरकारबाट कुनै जानकारी नआएको बताए। 'अहिलेको सरकारले मनोनयन गरेन भने अब नयाँ बन्ने सरकारले गछ' उनले भने।
स्पार्क हाइड्रो पावरले निर्माण गर्न लागेको कुल १०१ मेगावाट क्षमताको तमोर मेवा जलविद्युत् आयोजनाको काम चालु आर्थिक वर्षभित्रै सुरु गरिने भएको छ । ताप्लेजुङ जिल्लाको फुङलिङ गाविसमा आयोजनास्थल रहेको सो आयोजनामा नेपाली र युरोपेली लगानीकर्ताको संयुक्त लगानी रहने र आगामी मङ्सिरबाट निर्माण कार्य सुरु गरिने सो आयोजनाका प्रमुख भानेन्द्रकुमार लिम्बुले जानकारी दिए । कुल रु १८ अर्ब लागत रहेको सो आयोजनामा स्थानीयवासीलाई बिना कुनै शर्त १० प्रतिशत सेयर प्रदान गरी सहभागी गराइने छ । आयोजनाले वातावरणीय प्रभाव मूल्याङ्कनको काम सकाइसकेको र त्यसको प्रतिवेदन पनि केही दिनभित्रै प्राप्त हुने बताइएको छ । आयोजनामा लगानी गर्न हङकङमा रहेका नेपालीले पनि चासो देखाएको जानकारी दिँदै आयोजनाका प्रमुख लिम्बुले स्पार्क हाइड्रो सहयोग समितिको नाममा लगानी जुटाउने काम भइरहेको बताए । ‘प्रमुख रुपमा नेपाली लगानीकर्तालाई प्राथमिकता दिने गरी काम अगाडि बढाउने तयारी गरेका छौँ, त्यसमा हङकङमा रहेका नेपाली र स्थानीयवासी प्रमुख लगानीकर्ताका रुपमा रहने छन् भने सहायक लगानीकर्ताका रुपमा युरोपेली लगानीकर्ता रहनेछन्,’ प्रमुख लिम्बुले भने । मेची राजमार्गको ताप्लेजुङ खण्डको अधेरी भन्ने स्थानबाट आयोजनास्थल केवल चार किलोमिटर मात्रै टाढा रहेको र सो स्थानमा समेत ग्रामीण सडक परियोजनाले सडक निर्माण गरिसकेको छ । सो सडकको स्तरोउन्नति गर्ने कामसमेत आयोजनाले नै गर्ने बताइएको छ । ताप्लेजुङ जिल्लाको फुङ्लिङ, खोक्लिङ, लिङतेक र लिवाङ गाविस आयोजनाका कारण प्रभावित हुनेछ । नदी प्रवाहमा आधारित सो आयोजना तत्काल सुरु गर्न स्थानीयले दबाब दिएको प्रमुख लिम्बुले जानकारी दिए । चालु आर्थिक वर्षको मङ्सिरबाट सुरु गरी ४ वर्षभित्र निर्माण सम्पन्न गरिने लक्ष्य राखिएको सो आयोजनाबाट उत्पादन गरिएको विद्युत् ताप्लेजुङ जिल्ला सदरमुकाम फुङ्लिङमा सवस्टेसन निर्माण गरेर केन्द्रीय प्रसारणमा जोडिने छ । सो आयोजनाको प्रगति प्रतिवेदन तथा नवीकरण दस्तुर विद्युत् विकास विभागमा बुझाइसकिएको जानकारी दिँदै प्रमुख लिम्बुले केही समयभित्रै उत्पादन अनुमति प्राप्त हुने विश्वास व्यक्त गरे । निजी क्षेत्रबाट निर्माण गर्न लागिएको सो आयोजना पूर्वाञ्चल क्षेत्रको हालसम्मकै ठूलो हो । रासस
लाजिम्पाटको सांग्रिला होटल अगाडि ११ हजार भोल्टको करेन्टमा परी अपांग भएको परिवारलाई उपचार खर्च र राहत दिने आश्वासन विद्युत प्राधिकरणले दिएको छ । घाइते भएलगत्तै टिचिङ अस्पतालमा भर्ना भएका रामेछापका ३३ वर्षीय कपिल श्रेष्ठकी श्रीमती शान्ता र भाइ देवेन्द्रलाई बुधबार विद्युत प्राधिकरणले भेटी सम्पूर्ण उपचार खर्च र राहत दिने आश्वासन दिएको हो । १२ दिनअघि विजुलीको काम गर्न ३० फिट अग्लो खम्बामा चढ्दा कपिललाई ११ हजार भोल्टको करेन्ट लागेको थियो । माथिल्लो ११ हजार भोल्टको करेन्ट लागेका कपिल अहिले टिचिङको बर्न वार्डमा थलिएका छन् । उनको देब्रे हात साउन ७ गते कुहिनोभन्दा तल काटिएको थियो । त्यसपछि फेरि समस्या देखिएपछि साउन १५ गते डाक्टरहरूले फेरी कुहिनोभन्दा माथि काटेका छन् । विद्युत प्राधिकरणबाट ठेक्का पाएको सृष्टि बिल्डर्सका ठेकेदार घटनालगत्तै देखि बेपत्ता भएपछि पेटी ठेकेदार हरि खड्काले अस्पतालको उपचार खर्च बेहोर्दै आएका थिए । खड्काले पनि अहिले उपचार गर्न नसक्ने कपिल परिवारलाई बताएका थिए । यसबारे मुख्यसचिव लीलामणि पौडेलले थाहा पाएपछि आमाको उपचार गर्न दिल्ली पुगेका उनले प्राधिकरणका कार्यकारी निर्देशक रामेश्वर यादवलाई फोन गरी पीडित परिवारको उपचार खर्च र क्षति बेहोर्न सुझाएका थिए । लगत्तै प्राधिकरणले बुधबार बिहान कपिल परिवारलाई भेटघाटका लागि बोलाएर उपचार खर्च र क्षतिपुर्ति दिने आश्वासन दिएको हो । यसअघि १० दिनपहिले विद्युत प्राधिकरणमा कपिल परिवारले निवेदन दिँदा कुनै सुनुवाइ भएको थिएन । ‘तपाईँहरूको समस्या के के हुन्, प्राधिकरणले तपाईँको समस्यामा के कसो गर्नुपर्ने हो ?’ प्राधिकरणका जिएम उपेन्द्रदेव भट्टले सोधे, ‘पहिला उपचार सकौं, उहाँको स्वास्थ्य कस्तो सुधार आउँछ त्यसपछि तपाईँको अन्य मागहरू सम्बोधन गरौंला हुँदैन ?’ ‘हाम्रो घरमा मुख्य कमाइ गर्ने मान्छे नै उहाँ हो । उहाँलाई नै यस्तो भएपछि गुजारा गर्नै धौधौ हुन्छ हाम्रो घरमा,’ कपिललाई खम्बाबाट झारेर ११ हजार भोल्टको करेन्टबाट जोगाउने भाइ रविन्द्रले भने, ‘हाम्रो क्षमताअनुसार दाइ वा भाउजूलाई रोजगारी गरिदिनु भए हुन्थ्यो ।’ कपिलका भाइ रविन्द्र र श्रीमती शान्ताको यस्तो अनुनय सुनेपछि भट्टले विद्युत प्राधिकरणको नियमअनुसार कपिलको उपचार भइसकेपछि रोजगारीको समेत व्यवस्था गर्ने बताए । ‘त्यसको लागि पनि हामी सोच्छौं,’ भट्टले भने, ‘तपाईँहरु गाविसको पत्र, नागरिकता, विवाह दर्ता, छोराछोरीको जन्मदर्ता तयार गरेर राख्नुस् ।’ पीडित परिवारले ठेकेदार अमर शाक्य बेपत्ता भएको बताएपछि भट्टले ठेक्काको पैसा भुक्तानी हुन बाँकी भएकाले ठेकेदार भाग्न नसक्ने बताए । ‘हामीले पैसा भुक्तानी गर्न बाँकी छ, ऊ भाग्न सक्दैन,’ भट्टले भने, ‘बरु तपाईँहरू आफ्नो बिरामीको राम्रो उपचार कहाँ लगेर कसरी गर्नुपर्छ, त्यसलाई ध्यान दिनुस् ।’ टिचिङमा भर्ना भएका कपिलको हातबाहेक दाहिने पैताला र दाहिने हत्केलामा गहिरो चोट लागेको छ । त्यसबाहेक भित्री शरीरमा पनि करेन्टको असर हुनसक्ने तर त्यसको उपचार हात र जिउको घाउ ठिक भएपछि मात्रै गर्न सकिने डाक्टरहरूले बताएका छन् । क्याप्सन: टिचिङ अस्पतालको बर्न वार्डमा उपचार गराइरहेका कपिल श्रेष्ठसँगै उनकी श्रीमती शान्ता श्रेष्ठ । तस्बिरः विनिता दाहाल/सेतोपाटी

संविधानसभाको निर्वाचनको परिणामलाई लिएर विभिन्न प्रतिक्रिया पढिरहँदा सामान्य नागरिकको हैसियतले २/४ वटा कुरा राख्ने जमर्को गरेको हो। धेरै अन्तरवार्ता र प्रेस विज्ञप्ति पढ्दै लाँदा एउटा अचम्मलाग्दो निष्कर्षमा पुगियो, कहिले काहिँ धेरै कुराहरु असान्दर्भिक देखिन्छन् । कुरा सुरु गरौँ "च्याउ-खेती" प्रवृत्ति बाट। च्याउ भनेको अचम्मको ढुसी हो जो निश्चित वातावरण(थोरै ओचिलो र हप्प न्यानो)मा अकस्मात एकै रातमा हुर्किन्छ अनि सूर्यको किरणसँगै त्यसको हुर्मत काढिन्छ । ओझेलमा परेका अंशहरुको अस्तित्व थोरै लामो हुन्छ। चुनावको परिणाम हेरेर "पानी तताउने भए तता नत्र चिसै पानीले नुहाउँछु" देखि मनगणन्ते विश्लेषण सबै हेर्दा च्याउको "फर्मेसन" भए जस्तो लाग्छ । "वातावरण हप्प भएका बेला च्याउ उमारी हालौं, बिकेछ बेचौंला, नत्र सुके'नि सुकोस" भन्ने खालका अभिव्यक्ति दिनहुँ छापिनु दुखद कुरो झैं लाग्दछ । आजकाल पाठक-स्रोता-दर्शकसँग भन्दा पनि नेताहरुसँग बढी इमान्दार देखिन थालेका छन् संचार माध्यमहरु । हुरर्रर बल्खु, खुर्रर पेरिसडाँडा अनि हुँइँय टेकु अनि तपसिल कुदेर रातारात उमारेका “च्याउ” ल्याएर पोको पार्दै "जनता" तिर हुर्र्याउँदै गरेर "मिडिया"ले सबैको समयको खिल्ली उडाएको प्रतीत हुन थाल्या छ आजकाल। कुनै समयमा पत्रकारिताको कखरा सिक्दा पढे झैं लाग्छ "मिसन जर्नालिज्म" अर्थात लक्ष-पत्रकारिता ! आजकाल यस्तो खालको कुरो तेत्ति देख्न-सुन्न-पढ्न पाईदैन ! यो त "सबैले बलेकै आगो ताप्छन" भन्ने तर्क अंगाल्न लागेको देखिन्छ; देहात तिर अर्थात पूर्वी तराई भेकमा दाउरालाई "जर्ना" भनिन्छ, अनि त्यो जर्ना "मिसन जर्नालिज्म" सम्म आईपुग्दा "मिसन जर्ना - लिज्म" अर्थात "दाउरा बटुल्ने अभियान" जस्तो देखिन्छ! भेटे दाउरा बटुल्ने नत्र भने तोरीको गट्टे भए'नि चल्छ भन्ने जस्तो देखिन्छ; नत्र जे पायो त्यहि छापेर र प्रसार गरेर श्रोता-दर्शक-पाठकको समय नष्ट गरिने थिएन। मैले गलतै सिकेछु क्याहो, "संचार माध्यम भनेको बेआवाज हरुको आवाज हुनु पर्दछ" भनेर! यो त अब "माईकमा बोल्दा थोरै भो" भनेर ठुला आवाज हुनेको आवाजलाई नै पुरै धर्ती गुञ्जाउन लागि पर्या देखिन्छ! उहिले स्कुलबाट घर फर्किंदा आमाले "गिलीभात" अर्थात जाउलो खाजा दिनु हुन्थ्यो ! पछि चाउ-चाउ आयो अनि बिज्ञापन धुम-धडकाका साथ गुञ्जन भयो: "खाजा भनेको चाउ-चाउ नै हो" । सुरुसुरुमा कौतुहलबस खाईयो, पछि पछि बानि पर्यो, अनि आजकाल त्यो आवश्यकता भएर समाजको अभिन्न अंग बनेको छ ! कतै बाद, भ्रष्टाचार, चियोचर्चो र पत्रकारिताबिचको सम्बन्ध पनि त्यतै तिर लम्किएको हो कि ? नत्र भने साक्षर जनताभन्दा पत्रकार अलिक पढालेखा नै हुन्छन भन्ने मान्यता छ । तिनीहरुले पाठक-दर्शक-श्रोताले के सिक्नु पर्छ र कुन सुचना हासिल गर्नु पर्छ भन्ने कुराको निर्धारण गर्नु पर्दछ । उता नेता हेर्यो उस्तै ! सबै भबिश्य द्रष्टा ! बाबुरामले ऊ बेलामा कित्ता निर्धारण गरेका थिए, "गँगटे" मेरो "कुतीया" राजाको अर्थात दुईटा मात्र कित्ता, माओबादी कित्तामा जाने सर्वसाधारण जनता, राजाको कित्तामा जाने शोषक र बर्गसत्रु ! कुन कम्पनीले बनाएको चस्मा लगाएर समाज पढ्छन कुन्नि यिनीहरु, दुईजनासँगै उभिएकामध्ये एउटालाई हरीयो देख्छन् अनि अर्कालाई खैरो ! ओरालो हिंड्दै नहिंड्ने भनेर अड्डी कस्छन कोईकोई, हैन एउटा डाँडाको फेद बाट समाजबादको यात्रा सुरु गरेर डाँडाको टुप्पोमा साम्यवाद अनि यात्रा समाप्त ? कि अब समाज बिकास सकियो, उत्ता पट्टिको भीर बाट समाज गुड्काईदिऊँ ओरालो भन्ने मान्यता हो ? नत्र भने दक्षिण सँधै ओरालो हुँदैन । अधिकांश नेता हरु "गणना" लाई आधार बनाएर आफ्नो अभिष्ट व्याख्या गर्छन: "बराबर बाँडेर खाओ भन्ने जनाधेस छ"....."जनताले हामीलाई परै बसेर औंलो ठड्याउनु भनेको हो !" .....???? राजनीति तथ्यांक शास्त्र हो र "स्टटिस्टिकल एनालिसिस" गर्नलाई ? मेरो मनको कुरो बुझ्न मलाई सोधे न थाहा हुन्छ ? "होइन यो मान्छेले हरीयो कमिज लगायो पक्कै मलाई आँप खाउ भन्ने सन्देस दिएको हो" भनेर अड्कल मारेर मेरो बारीका आँप झारेर खपाखप खाने ?आधार के हो त्यस्तो अभिव्यक्ति को ? मैले कहिल्यै देखेको छैन नेताले जनताको कुरो सुनेको ... उ त सँधै बडा-बडा हुङ्कार गर्दै आफ्नै कुरो मात्रै जनतामाथि लादिरहन्छ । यस्तो अवस्थामा या त सबै नेता अन्तरयामी भए या त तिनीहरुले प्रतिनिधित्वको आडमा अर्को धोका रच्दै छन्! एसो गाउँमा जानुहोस, दुईचार जना मान्छे संग कुरा गर्नुहोस, बिपक्षि पार्टीका छाप लागेका मानिसहरुको कुरो अलिक धेर सुन्नुहोस अनि पो थाहा हुन्छ जनताले के चाहेका छन् भनेर ! आदि शंकराचार्यले भनेको "धर्मो रक्षति रक्षित:" भनेको आफ्नो पेशागत र पदीय धर्मको पालना गर्यो भने त्यो पेशा अथवा पदले आफ्नो पनि रक्षा गर्दछ भनेको हो ! सँधै "साम्यवाद" को अर्थ एउटै हुँदैन! यो क्रिया-प्रतिक्रिया भन्दा अलिक माथि उठेर सबैले आफ्नो पेशा-पद-ब्यवसाय आदिको धर्म पालना गरियो भने मात्रै लोकतन्त्र मुलुकमा स्थापित हुन्छ नत्र यस्तै "च्याउ-लहर" मै सबै राष्ट्र सकिन्छ !
पोखरा उपमहानगरपालिकाको फोहोर बोक्ने गाडी दुर्घटना हुदा आज एक जनाको ज्यान गएको छ। ग १ ग १२२ नम्बरको गाडी दुर्घटनामा कास्कीको घन्द्रुक १ घर भएका चालक २२ बर्षिय प्रकाश नेपालीको ज्यान गएको प्रहरीले जनाएको छ। नगर क्षेत्रमा संकलित फोहोर ल्याण्डफिल्ड साईड तर्फ लैजादै गर्दा बिहान साढे ७ बजे पोखरा १८–बाच्छेबुडुवामा दुर्घटनामा परेको थियो। सडकबाट करिब १५ फिट तल पल्टिएको गाडीले च्यापेर चालक नेपालीको ज्यान घटनास्थलमै गएको प्रहरी निरिक्षक रबिन्द्र गुरुङले जानकारी दिए। दुर्घटनामा गाडीका सहचालक २४ बर्षिय सुलिल तामाङ गम्भिर घाईते भएका छन्। उनको पश्चिमाञ्चल क्षेत्रिय अस्पतालमा उपचार भैरहेको छ। मृतकको शब पोष्टमार्टको लागि पश्चिमाञ्चल क्षेत्रिय अस्पतालमा राखिएको छ।
प्रधानमन्त्री पदमा निर्वाचित भएको १२ औं दिनमा भए पनि नेपाली कांग्रेसका सभापति एवम् प्रधानमन्त्री सुशील कोइरालाले सरकारको प्रमुख सहयोगी दल नेकपा एमालेविनै भएपनि आफ्नो मन्त्रीमण्डल शुक्रबार विस्तार गर्न चाहेन्थे। त्यसै कारण बिहिबार प्रधानमन्त्री कोइरालाले आफ्नो दलको संसदीय बोर्डको बैठक शुक्रबार बिहान पार्टी मुख्यालय सानेपामा ८ बजेका लागि बोलाए। तर उनको इच्छामा आफ्नै पार्टीभित्रको मतभेद र असहयोगका कारण निरिह बन्दै साढे ११ बजे पार्टी कार्यालयबाट निदाउरो चेहरा लिएर नयाँबानेश्वरस्थित संसद बैठकमा जानुपर्यो। सरकार विस्तारको योजना लिएर कोइराला आफ्नो सरकारी निवास बालुवाटारबाट सबेरै निस्केर पार्टी मुख्यालय पुगे। बोर्डका अरु सदस्यहरु पनि कार्यालयमा पुग्ने क्रम जारी थियो। तर बैठक तय गरिएको समय भन्दा झण्डै दुइघण्टा पछि मात्रै औपचारिक विषयमा प्रबेश गर्यो। बैठकमा कोइरालाले बरिष्ठ नेता शेरबहादुर देउवासँग उनको तर्फबाट सहभागी हुने सदस्यहरुको नाम पनि मागे। तर देउवाले वर्तमान सरकार गठनमा एमाले सहितका कतिपय दलहरुको भूमिका ध्यान दिँदै सबैलाई विश्वासमा लिएर मात्र मन्त्रीमण्डल विस्तार गर्न सुझाए। देउवाले बोल्नेक्रममा आफ्नो पक्षबाट सरकारमा सहभागी हुनेको नाम दिनुपूर्व पार्टीले कुनकुन मन्त्रालय कति संख्यामा पाउने हो र त्यसमा आफ्नो पक्षको भागमा कति मन्त्रालय पर्ने हो स्पष्ट नभएसम्म आफूले नाम दिन नसक्ने भनाइ राखेको बैठकका एक सदस्यले बताए। देउवाको अडानबाट रुष्ट बनेका प्रधानमन्त्री कोइरालाले आफूलाई सधै असहयोग गरेको आरोप समेत लगाएका थिए। तर वोर्डका अधिकांश सदस्यहरुले देउवाको भनाइमा आंशिक सहमति जनाउदै एमालेसँगको सहकार्यलाई वेवास्ता गर्दै सरकार विस्तारमा लाग्न नहुने सझाव प्रधानमन्त्री कोइरालालाई दिएका थिए। पार्टीबाट सहभागी हुने सदस्यहरुको नाम तीनजना नेताहरु बसेर टुंगो लगाउन केसीले सुझाएका थिए भने केन्द्रीय सदस्य गोपालमान श्रेष्ठले पूर्वराजा ज्ञानेन्द्रले जस्तो शुक्रबार नै किन मन्त्रीमण्डल विस्तार गर्नु पर्यो भन्दै भोलि शनिवार एमालेको केन्द्रीय समिति बैठकको निर्णय कुरेर आइतवार विस्तार गर्न सुझाव दिएका थिए। त्यसपछि ११ बजे बस्ने संसदको बैठकमा सहभागी हुन हतार भएको भन्दै विनाविभागिय मन्त्री रामशरण महत बाहिरिएका थिए। उनको पछिपछि निस्किएका नेताहरु सुजाता कोइराला, अर्जुननरसिंह केसी, उपसभापति रामचन्द्र पौडेल सहित प्रधानमन्त्री कोइराला संचारकर्मीसँग कुनै प्रतिक्रिया नदिइ कार्यालयबाट बाहिरिएका थिए। उनीहरु बाहिरिएको झण्डै आधाघण्टा पछि निस्केका महामन्त्री कृष्णप्रसाद सिटौलाले पत्रकारसँग संक्षिप्त प्रतिक्रिया दिदै भने, आजको बैठकमा समग्रपरिस्थितीको समिक्षा भयो। बोर्डको बैठकमा छलफल जारी भएको भन्दै उनले सरकारमा जाने पार्टी सदस्यहरुको नाम तय गर्ने जिम्मेवारी कसैलाई पनि नदिएको बताए। एक सदस्यले दिएको जानकारी अनुसार, आजको बैठकमा सरकारमा सहभागी गराउने सैद्धान्तिक छलफल भएको बताए। शुक्रबारको बैठकमा पार्टीवाट अरु दलसँग वार्ता गर्न खटीएका सदस्यहरुले एमाले लगायतका अन्य दलहरुसँग भएको वार्ताको विवरण पेश गरेका थिए।
आई निड द मनी’ । उच्च ब्याजदरमा करोडौँ रुपैयाँ लगानी गर्ने कुख्यात व्यक्तिका रूपमा चिनिएका महेश सिंहको नारा हो यो । सिंह चढ्ने गरेको बा.८च ३९८६ नम्बरको गाडीमा यस्तो लेखिएको छ । गाडीको नम्बर प्लेटमा डलरको चिह्नसहित यसरी ‘आई निड द मनी (मलाई पैसा चाहिन्छ)’ भन्दै लेख्नुले पैसाप्रतिको उनको मोह प्रस्ट हुन्छ । त्यही मोहमा चर्को ब्याजदरमा पैसा लगानी गरी जबर्जस्ती असुल्ने धन्दाले धेरैलाई कंगाल बनाएका उनी यतिवेला एसएसपी रमेश खरेलको फन्दामा परिसकेका छन् । सिंहविरुद्ध प्रहरीले अपहरण तथा शरीर बन्धक मुद्दा चलाउने भएको छ । आजको नयाँ पत्रिकामा खबर छ। आइतबार अपहरण मुद्दामा काठमाडौं जिल्ला अदालतले उनलाई चार दिन थुनामा राखेर अनुसन्धान गर्न म्याद दिएको छ । गत शुक्रबार प्रहरीले उनलाई कलंकीबाट पक्राउ गरेको थियो । उनको घरबाट दुर्लभ वन्यजन्तुका अंग, सातवटा बन्दुक र ३५ करोडबराबरको चेक बरामद भएको काठमाडौं प्रहरी परिसरले जनाएको छ । उनीविरुद्ध वन्यजन्तुसम्बन्धी मुद्दा पनि चल्ने भएको छ । चर्को ब्याजदरमा पैसा लगानी गरी त्यसको धेरै गुणा पैसा असुलेर सिंहले धेरैलाई सडकमा पुर्‍याएको काठमाडौं प्रहरी प्रमुख एसएसपी रमेश खरेलले बताए । अपहरण गरी पैसा असुली गरेको उजुरीका आधारमा उनलाई अपहरण मुद्दा चलाइएको एसएसपी खरेलको भनाइ छ । ‘कसैलाई उनले एक रुपैयाँ लगानी गरेका छन् भने जबर्जस्ती सय रुपैयाँ उठाउने गरेका छन्,’ एसएसपी खरेलले भने । उनको घरबाट बरामद गरिएका लाइसेन्ससहितका सातवटा हतियारका विषयमा पनि अनुसन्धान भइरहेको प्रहरीले जनाएको छ । एकजनाले तीनवटासम्म हतियार लिनसक्ने कानुनी प्रावधान छ । उनले आफ्नो नाममा तीनवटा र श्रीमतीको नाममा तीनवटा हतियारको इजाजत लिएका थिए । अर्को हतियार इजाजत लिएपछि एयरगन राख्न पाइन्छ । उनको घरबाट गोली पनि बरामद भएको छ । आइतबार आयोजित पत्रकार सम्मेलनमा अभियुक्त सिंहले भने आफूलाई विभिन्न व्यक्तिले धम्की दिने गरेकाले हतियार राखेको दाबी गरे । त्यस्तै अवैध रूपमा राखिएका जनावरका सिङलगायतका अंग भने बुबाको समयदेखि नै आफ्नो घरमा रहँदै आएको उनले बताए । उच्च प्रहरी अधिकारी तथा नेताहरूसँग आफ्नो घनिष्टता भएको भन्दै सिंहले धेरै व्यक्तिलाई पीडित बनाएको एसएसपी खरेल बताउँछन् । सिंहविरुद्ध प्रकाश बस्नेतलगायतका व्यक्तिले निवेदन दिइसकेका छन् । बस्नेत पनि विवादास्पद व्यक्ति भएको स्रोत बताउँछ । सिंहको पैसा लगानी गर्ने तरिका बताउँदै काठमाडौं प्रहरी परिसरका एसपी नारायणसिंह खड्का भन्छन्, ‘पैसा तिर्ने निश्चित म्याद सकिएपछि मागेअनुसार रकम नदिए अपहरण गरेरसमेत उनले पैसा उठाउँदै आएका छन् ।’ पैसा नदिएको भन्दै उनले जबर्जस्ती नियन्त्रणमा लिएको एक व्यक्तिको बा.४च ५०३० नम्बरको गाडी पनि प्रहरीले उनको घरबाट बरामद गरेको छ । कार्यक्रममा एसएसपी रमेश खरेलले सिंहलाई भने, ‘तपाईंले धेरै पाप गर्नुभएको छ ।’ प्रत्युत्तरमा सिंहले भने, ‘मलाई धेरै पापी नभन्नुस् एसएसपी सा’ब, म आफैँ पीडित छु ।’
विश्वका सातैवटा महादेशका सर्वोच्च हिमशिखर आरोहण गर्ने अभियानमा रहेको नेपालका समावेशी महिला पर्वतारोहण टोली दक्षिण अमेरिकी महादेशको सर्वोच्च हिमाल अकोन्कागुवा आरोहण गर्न सफल भएको छ। अर्जेन्टिनामा रहेको करिब सात हजार मिटर अग्लो सो हिमाल चार नेपाली महिलाले गत आइतबार आरोहण गरेको सो आरोहण दलकी संयोजक शैली बस्नेतले आधार शिविरबाट राससलाई जानकारी दिए । शिखर आरोहण गर्नेहरुमा पेमा डिकी शेर्पा, निमडोमा शेर्पा, आशाकुमारी सिंह र चुनु श्रेष्ठ छन्। आरोहण दलमा माया गुरुङ, पुजन आचार्यसहित सात जना सम्मिलित छन्। मौसम प्रतिकूल रहेको र आरोहण अभियानमा नौ दिन लागेको पनि संयोजक बस्नेतले जानकारी दिए । सो दलले यसअघि एसिया महादेशमा अवस्थित विश्वको सर्वोच्च शिखर सगरमाथाका साथै अष्ट्रेलिया, युरोप र अफ्रिकी महादेशका सर्वोच्च शिखरहरुको सफल आरोहण गरिसकेको छ।
टिचिङ अस्पतालको निमित्त कार्यकारी निर्देशकमा नियुक्त डाक्टर रतिन्द्र श्रेष्ठलाई कार्यलय प्रवेशमा रोक लगाउन रेजिडेन्ट डाक्टरहरु र एमविविएसका विद्यार्थीहरुले अहिले उनको कार्यलय घेरा हालेका छन्। भने विद्यार्थीहरुलाइ रोक्न प्रहरी अस्पताल प्रवेश गरेको छ। अहिले महाराजगञ्ज स्थित टिचिङका कार्यकारी निर्देशकको कार्यलयबाहिरको करिडोरमा रेजिडेन्ट डक्टरहरु र एमविविएसका विद्यार्थीहरु श्रेष्ठलाई रोक्न खचाखच भरिएका छन्। उनीहरुले माफियातन्त्र मूर्दावाद भन्ने जस्ता नारा लगाएर कार्यलय घेरा हालेका छन्। ‘आइओएम हाम्रो घर हो माफिया छिर्न दिदैनौँ’ ‘डाक्टर केसी जिन्दावाद आइओएम जिन्दावाद’ जस्ता नारा लगाएका छन्। अस्पताल परिसरमा दुई ट्रक पुलिस छन्। केही अघि विद्यार्थीले नारा लगाउँदा एकजना डिएसपीले 'नाराबाजी नगर तिमिहरुको जीन्दगी अन्धकार होला ' भनेर धम्क्याएका थिए। डाक्टर गोविन्द केसीसंग गरेको प्रतिबद्धता सरकारले पुरा नगरे पछि टिचिङ अस्पतालको कार्यकारी निर्देशकबाट डाक्टर भगवान कोइरालाले शुक्रबार राजिनामा दिएका थिए। उनको राजीनामा स्वीकृत गरेर त्रिभुवन विश्वविद्यालयले स्वीकृत गरेर श्रेष्ठलाई निमित्त कार्यकारी निर्देशक बनाएको थियाे। उनी एनाटोमी विषयका प्राध्यापक हुन।
नेकपा एमालेका संसदीय दलका नेता केपी शर्मा ओलीले कांग्रेसले सरकारको नेतृत्व गर्न नसके आफू प्रधानमन्त्री बन्न तयार रहेका बताएका छन्। दलको नेतामा निर्वाचित भएको भोलिपल्ट ओलीले सरकारको नेतृत्व लिन तयार रहेको बताएका हुन्। प्रेस चौतारी नेपालले बुधबार राजधानीमा गरेको कार्यक्रममा एमाले नेता ओलीले भने, ’कांग्रेसले हामीले सकेनौं भन्यो भने हामी सरकारको नेतृत्व गर्छौं र राम्रो सरकार चलाएर देखाउँछौं।’
एकीकृत माओवादी नेता वर्षमान पुनले गणतन्त्रमाथि षडयन्त्र गर्ने पूर्वराजा ज्ञानेन्द्र शाहलाई जेल हाल्नुपर्ने बाबुराम भट्टराईको भनाइ सान्दर्भिक भएको टिप्पणी गरेका छन् । पुनले ज्ञानेन्द्र व्यक्तिगत भ्रमणका नाममा राजतन्त्र फर्काउन सक्रिय रहेकाले जेल हाल्नुपर्छ भन्दा आपत्ति नहुने बताए । संविधानसभा निर्वाचनसम्बन्धी एकीकृत माओवादीको एक महिने घरदैलो अभियानका लागि विराटनगर आएका पुनले बुधबार भने, ‘मठमन्दिर धाएर, पूजापाठ गरेर, ज्ञानेन्द्रले राजतन्त्र फर्काउने षडयन्त्र गरिरहेका छन्, गणतन्त्र मास्न खोज्ने जोकोहीलाई जेल हाल्नपर्छ ।’ एउटा नागरिकको हैसियतमा हिँड्न कसैलाई रोक लगाउन नहुने कुरा आफूहरूलाई पनि थाहा भएको बताए । ‘पूर्वराजाको भ्रमण नागरिकको हैसियतमा भइरहेको छैन,’ पुनले भने, ‘आफ्नो गुमेको पूरानो राजतन्त्र ब्यूँताउने चेष्टा हो ।’ पुनले राष्ट्रिय प्रजातन्त्र पार्टीका नेता कमल थापाले राजतन्त्र फर्काउने राजनीतिक कार्यदिशा नै बनाएकोमा आपत्ति नभएको तर उनले भनेझैं राजतन्त्र फर्किए गम्भीर हुने चेतावनी दिए । ‘कमल थापाले भनेझैं राजतन्त्र फर्किए उनलाई पनि जेल हाल्नुपर्छ,’ पुनले भने, ‘तर हामी ज्ञानेन्द्र र कमल थापाहरूसँग डराएका छैनौं ।’ मोहन वैद्यको माओवादीतिर इंगित गर्दै पुनले ठूल्ठूला राजनीतिक आदर्श छाँट्ने, राष्ट्रियताको कुरा गर्नेहरू ज्ञानेन्द्रसँग साँठगाँठ गर्न पुग्नु आश्चर्यनजक भएको टिप्पणी गरे । ‘राष्ट्रियताको चर्को कुरा गर्ने वैद्यजीहरू गणतन्त्रमाथि षडयन्त्र गर्ने ज्ञानेन्द्रसँग साँठगाँठ गर्न कसरी पुग्नुभो उहाँलाई नै थाहा होला,’ उनले भने । वैद्यहरूलाई वार्तामा ल्याएर चुनावमा सहभागी गराउन अधिकतम प्रयास गरिरहने पुनको भनाइ छ । वैद्य नेतृत्वको माओवादी गाउँ–गाउँमा चुनाव भाँड्ने अभियानमा हिँडेको भन्दै पुनले आपत्ति जनाए । ‘हामीहरू जनताकहाँ जान लाग्यौं भनेर वैद्यको माओवादी हाम्रो कार्यक्रम भाँड्ने कोशिष गर्दैछ,’ पुनले भने, ‘हामी लड्ने, भीड्ने, कार्यक्रम जुधाउने पक्षमा छैनौं ।’ चुनावको प्रचार गर्न जनताकहाँ जाँदा पिट्न, धम्क्याउन आए त्यसै अनुसारको जवाफ दिने चेतावनी पुनले दिए । एमाओवादीले नेतृत्व लिएकाले मंसिर ४ गते चुनाव भएरै छाड्ने पुनले बताए । संविधानसभाको निर्वाचन गराउन अहिले केही दलको अवरोधबाहेक वातावरण पनि उचित भएको टिप्पणी उनले गरे । ‘गोलमेच सम्मेलन अथवा राजनीतिक भेला जे भनेर पनि वार्तामा बसौं भनेकै छौं, अहिले कसका विरूद्व आन्दोलन गर्ने ?,’ पुनले भने, ‘अब हाम्रो चुनावी अभियानले वैद्य, उपेन्द्रजीहरूलाई पनि चुनावमा ल्याउँछ ।’ एक महिने चुनावी अभियानमा जनताको घरदैलोमा पुग्ने, चुनावी वातावरण बनाउने, पार्टीको आन्तरिक स्थिति आँकलन गर्ने लगायत कार्यक्रम रहेको एमाओवादी मोरङका कार्यबाहक इञ्चार्ज गणेश उप्रेतीले बताए । उक्त कार्यक्रमका लागि पुनसहित पदमलाल विश्वकर्मा, राजकुमार राई, जुनकुमारी रोका, पेशल खतिवडा, जितेन्द्र यादव, टेकबहादुर पाठक लगायत एमाओवादी केन्द्रीय नेताहरू सक्रिय हुनेछन् । तस्बिर क्याप्सन: एमाओवादीको एकमहिने चुनावी अभियानबारे कार्यक्रममा वर्षमान पुन लगायत नेता कार्यकर्ताहरू । तस्बिर: खिलानाथ/सेतोपाटी
अमेरिकी राजदूत पिटर बोडेले सार्वजनिक पदमा रहेको कर्मचारीले अरु देशको नागरिक हुन तत्पर हुनु अमेरिकामा पनि अपराध भएको बताएका छन्। डिभी, ग्रिनकार्ड, पिआरबाहक सरकारी कर्मचारीलाई कारबाही गर्न लागिपरेका सामान्य प्रशासन मन्त्री लालबाबु पण्डितसँगको भेटमा बोडेले भने, 'हाम्रा कर्मचारीले त्यस्तो गरेको पत्तो लाग्यो भने हामी छाड्दैनौं, कडा कारबाही गर्छौ।' अमेरिका, अष्ट्रेलिया, युरोपका विभिन्न मुलुकमा स्थायी बसोबास सुरु गरेका कर्मचारीबारे छानबिन थालेर चर्चाको केन्द्रमा रहेका पण्डितलाई बोडेले शुक्रबार भेटेका हुन्। सामान्य प्रशासन मन्त्रालय सिंहदरवारमा एक घन्टा चलेको भेटमा पण्डितले अमेरिकी कानून र अभ्यासबारे जानकारी माग गरेका थिए। पण्डितको छ साताको कार्यशैलीको बोडेले प्रशंसा गरेका छन्। 'अमेरिकी राजदूतसँगको शिष्टाचार भेटमा डिभी ग्रिनकार्डबारे पनि कुराकानी भयो,' मन्त्री पण्डितले भने। अमेरिकामा सरकारी कर्मचारीले आफैले खाएको सपथ भन्दा दायाँबायाँ गर्न नपाउने बोडेले प्रष्ट पारे। 'दायाँबायाँ भयो भने राष्ट्रद्रोह हुन्छ,' बोडेलाई उदृत गर्दै पण्डितले भने । सम्बन्धित समाचार
काठमाडौं प्रहरीले सुरु गरेको गुन्डागर्दी नियन्त्रण अभियानमा दुई सयभन्दा धेरै पक्राउ परेका छन् । तर, राजधानीमै नाम चलेका दर्जन गुन्डागर्दीका नाइके अझै पक्राउ नपरेको खबर आजको नयाँ पत्रिकामा छापिएको छ। डनको सूचीमा रहेका रमेश बाहुन भनिने सुजन पौडेल र चरी भनिने दिनेश अधिकारी लामो समयदेखि मोस्टवान्टेड सूचीमा छन्। तर उनीहरु पक्राउ परेका छैनन्। उनीहरु बाहेक कुमार घैटे साजन महर्जन, माइला लामा, पूर्ण गुरुङ, राजु गोर्खाली दावा लामा, उमेश लामा, रोज राणा (सरोज थापा) उमेश गुरुङलगायत पनि रमेश खरेल काठमाडौंको प्रहरी प्रमुख भएपछि पक्राउ परेका छैनन्। बाहुन र चरी एमाले निकट डनका रुपमा चिनिन्छन्। ललितपुरका डनका रुपमा चिनिएका कांग्रेस महासमिति सदस्य मीनकृष्ण महर्जनलाई गोली हानेको घटनामा उनी फरार छन्। त्यसपछि बाहुन चापागाउँको जंगलमा केही समय छाप्रो बनाएर बसेका थिए।
आठौ संस्करणको साफ च्याम्पियनसिपको उपाधि अफगानिस्तानले हात पारेको छ । राजधानीको दशरथ रंगशालामा बुधबार साँझ भएको फाइनलमा डिफेन्डीङ च्याम्पियन भारतलाई २-० गोल अन्तरले हराउँदै अफगानीस्तानको पहिलो अन्तर्राष्ट्रिय उपाधि हासिल पारेको छ । उपाधि सँगै अफगानिस्तानले अघिल्लो संस्करणमा भारतसँग भोगेको पराजयको गतिलो जवाफ पनि दिएको छ । हेर्नुहोस् कसरी हरायो पाँच पटकको विजेता भारतलाई अफगानिस्तानले हेर्नुहोस् रजेन्द्र केसीको फोटोफिचरमा
जिल्लाका नेतापिच्छे फरक फरक सहकारी संस्थाहरू संचालन हुन थालेपछि रूकुम माओबादीका नेता तथा कार्यकर्ताहरूले सञ्चालन गरेका अधिकांश सहकारीहरूको अवस्था खस्कँदै गएको छ। जिल्ला भरी ९१ वटा सहकारी संस्थाहरू रहेकोमा ४८ वटा सहकारी संस्थाहरू माओवादी नेता तथा कार्यकर्ताहरूले मात्र संचालन गरेका छन । एक जिल्ला कमिटी सदस्यका अनुसार सहकारीमा लगानी गर्नेहरूमा जिल्लादेखी केन्द्र स्तरका एक सय बढि नेताहरू छन उनीहरूले सञ्चालन गरेका सहकारीहरू सदरमुकामदेखि प्रत्येक गाविसमा रहेका छन । बहुउद्देश्यिय, बचत तथा ऋण सहकारी, कृषि र स्वास्थ्य जस्ता क्षेत्रमा लगानी र कामगर्नेगरी माओवादी नेता तथा कार्यकर्ताहरूले सहकारी संस्थाहरू खोलेका हुन। निर्चवान क्षेत्र विकास कार्यक्रम तथा माओवादी नेताहरूको लगानीबाट खोलिएका माओवादी सहकारीहरूमा करिब पन्ध्र लाखदेखि चार करोडसम्मको पूँजि छ। अधिकांश जिल्ला समिति सदस्यहरूले सहकारीमा लगानी गरेका छन् भने एक सय बढि माओवादी कार्यकर्ताहरूले रोजगारी पाएका छन्। माओवादी जिल्ला सचिवालय सदस्य रामलाल शर्माको नेतृत्वमा पश्चिम खोलागाउँमा तीन वर्षअघि खुलेको जहारीखोला नमुना सहकारी संस्थाको करिब ४ करोडको पूँजि र अचल सम्पति छ। सहकारीले ९० रोपनी क्षेत्रफलमा बिभिन्न तरकारी तथा अन्नवालीको खेती गरिरहेको छ भने आगामी वर्षदेखि फलफुल तथा तरकारी वीउ उत्पादन सुरू गर्ने योजना रहेको अध्यक्ष शर्माले बताए। उनका अनुसार सहकारी संस्थाले करिब दुई करोडमा जग्गासमेत खरिद गरेको छ। अर्का जिल्ला सदस्य नरबहादुर खड्का संयोजक रहेको बलिदान जनकृषि सहकारी संस्थाले पनि बार्षिक २ करोडबढिको कारोवार गर्ने गरेको छ। माओवादीका तीन सय ७७ जना नेताकार्यकर्ताहरू सेयर सदस्य रहेको सहकारीअन्तर्गत माओवादी सभाषदहरूको सहयोगमा सामुहिक वाख्रापालन गरिएको छ भने सदरमुकाम मुसीकोट र पोखरा गाविसमा बचत कार्यक्रम संचालन छ। सोलाबाङमा सुपथ मुल्य पसलसहित ४वटा ट्याक्टरमार्फत सहकारीले ढुवानी र व्यावसायको कामसमेत गर्दै आएको संयोजक खड्काले बताए। स्रोतका अनुसार यो सहकारीमा पार्टिका सबैजसो जिल्ला सदस्यहरूको लगानी छ। अर्का जिल्ला सदस्य गणबहादुर रेउलेको नेतृत्वमा संचालित महतस्थित मारिङमा रहेको सिस्ने कमलदह जनकृषि सहकारी संस्थाले करिब १० हेक्टर क्षेत्रफलमा एकहजार स्याउका विरूवाहरू रोपी पाचबर्षदेखि स्याउ फर्म संचालन गरिरहेको छ। सहकारी संस्थाले बर्षमा करिब ५ देखि १० लाखसम्मको स्याउ बिक्रि गर्ने गरेको छ। सहकारी संस्थाले यसवर्ष ५ हजार स्याउका विरूवाहरू उत्पादन गरेको छ। त्यस्तै पार्टि कार्यकर्ताद्वारा संचालित मैकोटस्थित शहिदस्मृती जनकृषि सहकारी संस्थाले स्याउ तथा जडिबुटि खेती गरिरहेको छ। दुली – १ मा पनि माओवादी सभाषदहरूको सहयोगमा रबि स्मृती जनसहकारीले कुरिलो खेती र जडिबुटि खेती संचालन गरेको छ।माओवादी जिल्ल्ाा कमिटिले सहकारी संस्थाहरू संचालन गर्न जिल्ला कमिटि मातहत रहनेगरी सहकारी बिभाग पनि गठन गरेको छ। पार्टीको संरक्षणमा सहकारीमार्फत जिल्लाको प्वाङ छिपखोलामा बलिदान जनकम्युन समेत संचालनगरेका छन। कम्युन संचालन गरेको सहकारीमा सभाषद कमला रोका, वाईसिएल केन्द्रिय अध्यक्ष गणेशमान पुन पनि सदस्य छन भने कृषि तथा बहुउद्देश्यिय सहकारीहरूमा सचिवालय सदस्य सन्देश केसी, पूर्व जिल्ला इञ्चार्ज गोपाल शर्मालगायतका अधिकांश जिल्लातहका नेताहरू आबद्ध छन। माओवादी जिल्ला इञ्चार्ज शरूण वाँठामगर सहकारीमार्फत आर्थिक अभियान सुरू गरिएको बताउछन।उनका अनुससार 'पार्टीको केन्द्रीय नीतिबमोजिम सहकारी संस्थाहरूमार्फत समाज परिवर्तनका कामहरू सुरू गरिएको छ।तर, पछिल्लो समयमा सहकारी भित्र ब्यापक आर्थिक हिनामिना हुन थालेपछि सहकारीहरू सुक्दै गएका छन। बलिदानि सहकारी बिभाग प्रमुख गणबहादुर खड्का दुई बर्ष अगाढीदेखी बेखबर रहेपछि बलिदानि सहकारीको अवस्था डामाढोल भएको माओबादी स्रोतले जानकारी दिएको छ। स्रोतका अनुसार खड्का घरपरिवारको सम्पर्कमा समेत नभएपछि उनको खोजी हुन थालेको छ। यस्तै सुरूमा सहकारीको नाममा यस्ता ब्यवसायहरू संचालन गरिएता पनि पछि ब्यक्ति मोटाउने प्रवृति बडदै गएपछि सहकारीको संरचना नै खस्कदै गएको माओबादी कार्यकर्ताहरूबाट गुनासा र असन्तुष्टीहरू देखापर्न थालेका छन।
चुनावी रिपोर्टिङ गर्न चितवनदेखि सिरहासम्म सेतोपाटी यात्राको क्रममा राप्रपा नेपाल (गाई)को समानुपातिक तर्फको भोट पहिले भन्दा धेरै बढ्ने देखिएको छ। यो क्षेत्रमा गाई चिन्हप्रति देखिएको आकर्षणले राप्रपा नेपाल देशभरिबाट चौथो शक्तिको रुपमा उदाउने बलियो सम्भावना देखिएको छ। प्रत्यक्षमा भने राप्रपा नेपालका उम्मेदवारले आकर्षण पैदा गर्न सकेका छनैनन्। अघिल्लो संविधान सभा निर्वाचनमा राप्रपा नेपालले समानुपातिकमा देशभरिबाट समानुपातिक तर्फ १ लाख १० हजार मत पाएको थियो। २०६२/६३ को आन्दोलनले राजतन्त्र फ्याँकेर संघीयता, गणतन्त्र र धर्म निरपेक्षलाई अंगालेको बेला यो पार्टी ती उपलव्धिविरुद्व उभिँदै आएको छ। पूर्व पश्चिम राजमार्ग रहेका पहाडिया वस्तीहरुमा राप्रपा नेपालतिरको आकर्षण धैरै देखियो। जिल्ला सदरमुकामा वा ठूला मधेसी बजारका पनि हुनेखाने र पढेलेखेकाहरु 'हिन्दू राज्य'को नारामा यो पार्टीमा आकर्षित भएका छन्। चितवनमा भने समानुनपातिकमा पनि आ–आफ्नै पार्टीप्रति आस्था देखियो। सेतोपाटीलेा भेटेका तीस जाना भन्दा बढि मतदाता आफ्नै पार्टीप्रति प्रतिवद्वता देखियो। पर्सा १ नम्वर क्षेत्रमा व्यापारी वर्ग विशेषगरि मारवाडी समुदायले हिन्दू राज्यप्रति चासो र समर्थन देखाएका छन्। 'एकभोट दाइलाई एकभोट गाइलाई हो,' वीरगंज नगरपालिका–१६ का अजय सारडाले भने, 'प्रत्यक्षमा आफ्नो आस्थाको पार्टी समानुपातिकमा गाईलाई दिने भन्ने छ।' वीरगंज–१३ का वासिन्दा राजकुमार भरतिया इन्दुशंकर सुगर मिल हरिवनका मेनेजर पनि हुन्। फ्याक्ट्रीका धेरै मजदुर पनि एक भोट गाईलाई दिने पक्षमा रहेको उनले दावी गरेँ। वीरगंजकै दीपककुमार टिवडेवालाले भने, 'कमल थापाको व्यक्तित्वप्रति पनि आकर्षण छ।' प्रत्यक्षमा कांग्रेस, एमालेलाई मत दिने कतिपयले समनुपातिकमा गाईलाई दिने बताए। वीरगंज–१३ का राजकिशोर गुप्ता कांग्रेस कार्यकर्ता हुन्। हिमाल, पहाड, मधेस बोक्ने पार्टी हो भनेर रुखको पैरवी पनि गरिरहेका उनी भन्छन्, 'यसपाला एक भोट गाइलाई,' उनले भने। बाराको सिमरा, पथलैयाँ वा निजगढमा पहाडि मूलको बसोबास धेरै छे। 'कांग्रेस, एमालेलाई दिनेले पनि समानुपातिकमा हिन्दू राष्ट्रलाई भोट दिने सबैको सल्लाह छ,' निजगढकी जानुका शिवाकोटीले भनिन्। रौतहटको गौर नगरपालिका र दक्षिणका गाउँमा भने गाइको प्रभाव देखिएन। बरु समानुपातिकमा फोरम नेपाल (मसाल चिन्ह) लाई दिन्छौं भन्नेहरु भेटिए। रौतहट १ नम्वर क्षेत्रका हजमनिया दरवार, झनुखुनुवा लगायत गाउँ पुग्दा भेटिएकाहरुले गाईमा चासो देखाएनन्। बरु धेरैले समानुपातिकमा उपेन्द्र यादव नेतृत्वको फोरमलाई दिने भने। रसुवाको जिल्लामा पढाउने झनुखुनावा–१ का २९ वर्षे रामविनय कुमार यादव भन्छन्, 'मधेसी मुद्दा उठाएको र माओवादीलाई चनौत दिएको पार्टी हो भन्ने हामीले विर्सेका छैनौं।' विगतमा सर्लाही जिल्लाको उत्तरी भेग चुरे भावर आन्दोलनको प्रभाव क्षेत्र थियो। २०६४ मा आएको चुरे पार्टीको खहरे सुकेको मात्र छैन धेरै गाइतिर गएका छन्। हरिवन, नवलपुर, लालवन्दी लगायत बजारमा कुराकानी गरेका धेरैले प्रत्यक्षमा कांग्रेस, एमाले र समानुपातिकमा गाईलाई दिने भने। श्रेष्ठ पुस्तक पसल तथा गिफ्ट हाउस हरिवनका मोहन श्रेष्ठको परिवार उनकै शव्दमा कम्युनिष्ट समर्थ हुन्। अघिल्लो पटक उनीहरुले पहाडीया, मधेसी रस्साकास्सीले गर्दा चुरे भावरले भोट दिए। यसपाला? उनी भन्छन्, '७२ वर्षिया वुवाले एक भोट गाइलाई भन्नुभएको छ, धेरैको सोंच त्यस्तै देखेको छु।' हरिवन सर्लाही क्षेत्र नं १ को बढि मतदाता भएको गाविस हो। धार्मिक आस्था भएका धेरै भएका मात्र हैन अरु पनि समानुपातिकमा गाइतिर ढल्किएका छन्। तीनै मध्ये एक हुन् लालवन्दी–१ का कुमार थापा। पेशाले प्लस टु का शिक्षक। सनातन हिन्दू धर्म आफूहरुको पहिचान भएको बताउँछन्। उनले भने, 'हिन्दू हाम्रो धर्म भन्दा पनि संस्कृतीको प्रतिविम्व हो। संसारभरिको एउटा हिन्दू राज्य हुन हाम्रो विशेषता।' सिरहामा भने चुरे भावर क्षेत्रको जस्तो आकर्षण देखिएन तर अघिल्लो निर्वाचनको तुलनामा चासो बढेको छ। सिरहा क्षेत्र नं ५ फूलवरियाँ–७ का युवा दिलिपकुमार यादवलाई मार्क्स, स्टालिन, लेनिनदेखि मुलुकको समसामयिाक मुद्दाहरुको राम्रो जानकारी छ। तर उनीमा पनि नेपाल हिन्दू राष्ट्र हुनुपर्छ भन्नेमा देखिए। 'सनातन हिन्दू धर्मले के बिगारेको थियो। यो त शान्तिको प्रतिक हो,' उनी भन्छन्, 'मेरो परिवार त एमाले हो तर धेरैले समानुपातिमा गाईलाई दिने भनेका छन्।'
संयुक्त अधिराज्य बेलायतका सेनाध्यक्ष सर पिटर वालको औपचारिक निमन्त्रणामा प्रधानसेनापति गौरव शम्शेर ज.व.रा. आज त्यसतर्फ प्रस्थान गरेका छन्। प्रधानसेनापति राणालाई बलाधिकृत रथी नेत्रबहादुर थापाले त्रिभुवन अन्तर्राष्ट्रिय विमानस्थलमा बिदाई गरेका थिए। उक्त अवसरमा रथीवृन्द, रक्षा मन्त्रालयका उच्च पदस्थ अधिकारीलगायत नेपालस्थित आवासीय सैनिक सहचारीको समेत उपस्थिति रहेको थियो। भ्रमण दलमा उपरथी भिक्टर ज.व.रा. र प्रधानसेनापतिका पार्श्ववर्ती सेनानी सुदीप बस्नेत सहभागि छन्। नेपाल र बेलायतको सदियौ पुरानो मैत्रीपूर्ण सम्बन्धको कडीस्वरुप दुई देशबीच राजनीतिक तथा सैनिक नेतृत्व तहको भ्रमणले निरन्तरता पाइरहेका छन्। प्रधानसेनापति राणाको यस भ्रमणले दुई देशविचको सम्बन्धलाई अझ मजबुत र प्रगाढ बनाउने विश्वास लिइएको सैनिक जनसम्पर्क निर्देशनालयले जनाएको छ। यसअघि प्रधानसेनापति ज.ब.रा.को औपचारिक निमन्त्रणामा बेलायती सेनाका सेनाध्यक्ष वालको नेतृत्वमा दुई सदस्यीय भ्रमण दलले गत वर्ष नेपालको भ्रमण गरेको थियो। प्रधानसेनापति राणाको अनुपस्थितिमा बलाधिकृत रथी नेत्रबहादुर थापाले का.मु. प्रधानसेनापतिको कार्य सम्हाल्ने पनि जनाइएको छ। रासस
बिश्व बैंक समुह तथा अन्तर राष्ट्रिय मुद्रा कोषको बार्षिक कार्यक्रममा प्रतिनिधि मण्डल सहित वाशिंगटन डिसीमा सहभागी हुन् आएका अर्थमन्त्री शंकर कोइरालाले एक अन्तरक्रियात्मक कार्यक्रममा बोल्दै ३ बर्षभित्र मुलुकमा लोड सेडिंग( बिद्युत कटौती) समस्या हल हुने बताए। उत्तर अमेरिकाकै सबै भन्दा जेष्ठ नेपालीहरुको संस्था अमेरिका नेपाल सोसाइटी (समाज )द्वारा आयोजित एक अन्तरक्रियात्मक कार्यक्रममा अर्थमन्त्री कोइरालाले सहभागी हुन् आउनुको मुख्य कारण नीति, कार्यक्रम तथा बजेट(आय व्यय )पारित गर्नु हो l नेपाल र बिश्व बैंकसँग द्वीपक्षीय सम्बन्ध अझ सुधार्नु पर्ने रहेको बताउँदै नेपाललाई अहिले सम्मकै ठुलो आर्थिक सहयोग बिश्व बैंकले गरेको जानकारी कोइरालाले गराउनुभयो। सम्मेलनमा भाग लिनुको उदेश्य ''अति गरिवी'' लाई न्युनतम ३ प्रतिशतमा झार्ने रहेको बताउँदै आफू ९ महिनाको लागि मात्र प्रतिनिधित्व गरेको भन्दै केही वक्ताहरुले उब्जाएका सवालको जवाफमा आफु कुनै दलमा आबद्द नभएको, तटस्थ सरकार रहेको, नेपाल श्रोत र साधनबाट सम्पन्न भएको मुलुक भएको उल्लेख गर्दै व्यवस्थापन मात्र गर्न नसकेको उनले बताए। आफ्नो मन्तब्य राख्दै जलबिद्युत, पूर्वाधारको निर्माण र पर्यटक आदि सरकारको मुख्य कार्यसूची रहेको उल्लेख गर्दै र हाम्रो प्राथमिकता यही हो भन्दै राजस्व संकलन २२ प्रतिशतले वृद्धि भएको बताए। अर्थमन्त्रीले आयात र निर्यातको अनुपातमा खतरा रहेको उल्लेख गर्दै यसमा सरकार लागि परेको जानकारी गराएका थिए। नेपालमा राजनीतिक स्थायित्व भएमा नेपालको विकास हुने छ र देशभित्र प्रसस्त अवसरहरु हुने छन् भनी बुझ्न समुदायलाई आग्रह गरे। गैर आवासीय नेपालीहरुको द्वय नागरिकता र भ्रस्टाचार सम्बन्धि उठेका सवालको जवाफमा कानुनी जटिलता छन् भन्दै भ्रस्टाचारका मुद्दाहरु प्रणाली र पद्दतिको सुधार गर्नु पर्ने उनले बताए। अर्थ मन्त्री कोइरालाले द्वय नागरिकता सम्बन्धि माग राख्न पनि नछोड्न भने। अर्थ सचिब शान्त राज सुबेदीले पनि मन्तब्य राख्दै सबै नेपालीले देशको चिन्ता गरेको आफुले पाएको उल्लेख गर्दै आफ्ना सन्ततिलाई नेपालबारे सम्झाउने जिम्मेबारी सबैले लिनु पर्ने बताए। म्जोर भएको उल्लेख गर्दै कार्यक्रम समापन गरिएको थियो l
पश्चिम बंगालकी मुख्य मन्त्री ममता बनर्जीले गोर्खा जनमुक्ति मोर्चाले आह्वान गरेको अनिश्चितकालीन दार्जिलिङ बन्द फिर्ता लिन ७२ घन्टे अल्टिमेटम दिएकी छन् । आफ्नो आदेशको अवज्ञा भए राज्य सरकारबाट कडा कदम चालिने चेतावनी पनि उनले दिएकी छन् । गोर्खाल्यान्ड आन्दोलन सुरु भएको आठौं दिन उनले यस्तो चेतावनी दिएकी हुन् । ‘दार्जिलिङमा आह्वान गरिएको अनिश्चितकालीन बन्द फिर्ता लिने हो भने पश्चिम बंगाल सरकार गोर्खा जनमुक्ति मोर्चासँग वार्ता गर्न तयार रहेको आजको राजधानीमा खबर छ । तर, कुनै पनि हालतमा यो राज्यको विभाजन भने हुने छैन,’ बनर्जीले चेतावनी शैलीमा शनिबार भनिन् । मोर्चाको आह्वानमा आठ दिनदेखि जारी दार्जिलिङ बन्दले यहाँको जनजीवन अत्यन्तै कष्टकर बनेको छ । यसबीच, हत्या र विस्फोट प्रयासमा संलग्न भएको आशंकमा शनिबार बिहान मोर्चाका एक उच्च नेता पक्राउ परेका छन् । मोर्चाको दार्जिलिङ सहर कमिटीका अध्यक्ष नारायण प्रधानलाई हत्या प्रयास आरोपमा पक्राउ गरिएको प्रहरीले जनाएको छ । उनको गिरफ्तारीसँगै पछिल्लो आन्दोलनमा पक्राउ पर्नेको संख्या १ सय ४९ पुगेको छ । जारी बन्दले यहाँको दैनिकीलाई कठिन बनाएको पनि समाचारमा उल्लेख छ । पहाडी क्षेत्रमा खाद्य अभाव हुन थालेको स्रोतले बताएको छ । अनिश्चितकालीन बन्द आह्वान भएयता सबै पसल र व्यापारिक केन्द्र बन्द छन् । बन्दले सिक्किमसमेत प्रभावित भएको बताइएको छ । मुक्ति मोर्चाका नेता तथा समर्थक मुख्य क्षेत्र र म्याजिस्ट्रेटको कार्यालयमा भेला भएर आफ्ना माग पूरा गर्न र गिरफ्तार भएकाको रिहाइको माग गरिरहेका छन् । यसैबीच, दार्जिलिङमा सञ्चालन भइरहेका तीनओटा नेपालीभाषी स्थानीय केबल टिभीमाथि प्रसारण रोक लगाइएको छ ।
कैलाली जिल्ला निर्वाचन क्षेत्र नं ४ बाट राप्रपाका तर्फबाट उम्मेदवार बनेका वीरेन्द्रबहादुर बमको गाडी आज बिहान तोडफोड गरिएको छ। बमले प्रयोग गरेको भारतीय नम्बर प्लेटको जिप क्षेत्र नं ४ अन्तर्गत पर्ने घोडाघोडी तालनजिकको सडकमा रोकी राखेको अवस्थामा तोडफोड भएको प्रमुख प्रहरी उपरीक्षक मोहन जोशीले बताए। तोडफोडबाट गाडीको सीसामा क्षति पुगेको छ। यसैबीच, क्षेत्र नं ३ का काँग्रेसका उम्मेदवार नारायणदत्त मिश्र र फोरम लोकतान्त्रिकका उम्मेदवार रामजनम चौधरीको घर नजिकै टाँगिएको कालो झन्डा प्रहरीले हटाएको छ। जिल्ला प्रशासन कार्यालयमा आज बसेका सर्वदलीय बैठकमा जिल्ला न्यायाधीश एवम् मुख्य निर्वाचन अधिकृत यज्ञराज भट्टले निर्वाचन आचारसंहिता पालना गर्न गराउन सचेत गराए। रासस
मन्त्रिपरिषद्का अध्यक्ष खिलराज रेग्मीले शिक्षा पद्धतिलाई प्रोत्साहन गरी सामाजिक आवश्यकता सम्बोधन गर्नसक्ने तथा दक्ष, सीपयुक्त जनशक्ति उत्पादन गर्ने किसिमको उच्च शिक्षा नीति तर्जुमा हुनुपर्नेमा जोड दिएका छन्। देशको उच्च शिक्षा नीति तर्जुमा गर्ने उद्देश्यले विश्वविद्यालय अनुदान आयोगद्वारा आज भक्तपुरमा आयोजित राष्ट्रिय गोष्ठीमा उहाँले शिक्षा नीतिमा समाजलाई सभ्यता, संस्कृति, सद्भाव, मित्रताजस्ता विषयहरू समावेश गर्न जरुरी भएको बताए। “देशको वर्तमान अवस्थालाई निर्देशित गर्दै भविष्यका लागि आवश्यक दक्ष र सीपयुक्त जनशक्ति उत्पादन गरी देशको विकास र निर्माण गर्न तथा सर्वसुलभ सेवामुखी कार्यक्रमहरू सञ्चालन गर्ने सवालमा शिक्षा मात्र एउटा सशक्त माध्यम बन्न पुगेको छ,” मन्त्रिपरिषद्का अध्यक्ष रेग्मीले भने। उनले आधुनिक शैक्षिक प्रणालीमा नवीन खोज, अनुसन्धान, अन्वेषणजस्ता विषयवस्तुलाई विशेष प्राथमिकताका साथ अपनाउँदै सरकारले शिक्षा, शिक्षक, विश्वविद्यालय र विद्यार्थीलाई प्रोत्साहन र प्रबर्द्धन गर्दै राष्ट्र निर्माणको आधारशीला बनाउनु आवश्यक रहेको बताए। रेग्मीले वर्तमान सरकार स्वतन्त्र, निष्पक्ष र शान्तिपूर्ण वातावरणमा अधिकाधिक जनसहभागितासहित संविधानसभा निर्वाचन सम्पन्न गराउने प्रयोजनार्थ निर्माण भएको हो भन्दै विकास र समृद्धिका लागि गर्नुपर्ने अन्य थुप्रै कार्यहरु सँगसँगै रहेको भएता पनि अहिले सरकारको प्राथमिकता निर्वाचन रहेको स्पष्ट गरेका थिए । संविधानसभा निर्वाचन हाम्रो अनिवार्य आवश्यकता र उद्देश्य भएकाले निर्वाचनप्रति सकारात्मक हुँदै रचनात्मक सहभागिता कायम गर्न सबै क्रियाशील हुनुपर्नेमा उहाँले जोड दिए। रासस
श्रीगुरु नानक सेवा प्रतिष्ठान, शोध केन्द्र नेपालले संविधानसभा मनोनीत हुन बाँकी २६ जनाबाट सिख समुदायको तर्फबाट प्रतिनिधित्व गर्न राष्ट्रपति डा. रामवरण यादव समक्ष माग गरेका छन्। रिपोर्टर्स क्लब नेपालमा पत्रकार सम्मेलन गर्दै मुलुकमा रहेका करिव ७ हजार जनसंख्यामा रहेका सिख समुदायहरुको धर्म, भाषा, कला, संस्कृति र हक अधिकार सुनिश्चित गर्न सिख समुदायहरुको संविधानसभामा प्रतिनिधित्व हुनुपर्ने भन्दै उक्त संस्थाले ११ सूत्रीय माग प्रस्तुत गरेको हो। प्रतिष्ठानले सिख समुदायहरुलाई अल्पसंख्यक तथा लोपोन्मुख घोषणा गरी विशेष संरक्षित समुदाय घोषणा गरिनुपर्ने, राज्यका विभिन्न निकायमा सिख समुदायको प्रतिनिधित्व हुने गरी विशेष अग्राधिकार र आरक्षण व्यवस्था गरिनुपर्ने, चिकित्सक प्राविधिक, उच्च सरकारी तथा उच्च शिक्षाको लागि कायम हुने छात्रवृत्तिमा कोटा छुट्याउनुपर्ने जस्ता माग सारेका छन् । गुरु नानक सेवा प्रतिष्ठान शोध केन्द्र नेपालका अध्यक्ष जसपाल सिंहले नेताहरुले मुलुक समावेशीकरण भएको भनेर जतिसुकै चर्को कुरा गरेपनि सिख समुदायलाई अग्राधिकार दिनुपर्ने कुरामा सरकार मौन रहेको बताए।
काठमाडौँको बजारमा सर्वसाधारणले मसलाका रूपमा प्रयोग गर्ने अदुवाको मूल्य वृद्धि भएको छ । गएको ६ महिना अघिसम्म प्रतिकेजी १७० मा पाइने अदुवाको मूल्य वृद्धि भएर हाल प्रतिकेजी २५० पुगेको छ । असनका व्यापारी राजन डङ्गोलका अनुसार नयाँ अदुवा नआएसम्म यसको मूल्य अझै बढ्ने सम्भावना हुन्छ । काठमाडौँको असन, मरु, गोङ्गबु, कालिमाटी आदि क्षेत्रमा पसलैपिच्छे फरकफरक मूल्य रहेको र खुद्रा किन्दा पाउको ६० सम्म लिने गरेको पाइन्छ । भदौपछि नयाँ अदुवा बजारमा आएपछि मात्र अदुवाको मूल्यमा कमी आउने व्यापारी बताउँछन् । रासस
घाटमा पुर्‍याएर आगो लगाउने तयारी गर्दै गर्दा शरीरका अंग चलेपछि अस्पताल पुर्‍याइएका बाराको निजगढ गाविसका एकको शुक्रबार दिउँसो अस्पताल पुर्‍याउदा मृत्यु भएको खबर आजको नेपाल समाचार पत्रमा छापिएको छ। लडेर बेहोस बनेका निजगढ १ स्थित विद्यासागर बोर्डिङ स्कुलका क्यान्टिन सञ्चालक केदार उप्रेतीको घाटको ब्रह्मनालबाट निकालेर वीरगन्जस्थित नारायणी उपक्षेत्रीय अस्पतालमा उपचारका क्रममा मृत्यु भएको हो। विद्यालयको क्यान्टिन कोठाबाट लडेर बेहोस बनेका उच्च रक्तचापका बिरामी उप्रेतीलाई उपचारका क्रममा स्थानीय अस्पतालका चिकित्सकले मृत्यु भएको बताएपछि आफन्त र छिमेकीले जलाउन शवयात्रासहित घाटमा पुर्‍याएका थिए । ‘चितामा राख्न लाग्दा शरीरका अंग चले,’ स्कूलका सञ्चालक भोला गौतमले भने,(’हतारहतार अस्पताल पुर्‍याइयो तर पनि बचाउन सकिएन ।’ कोठाबाट लडेर गम्भीर बनेका उप्रेतीलाई उपचारका लागि बिहान ४ बजे आफन्तले निजगढस्थित प्रसूतिगृहमा पुर्‍याएका थिए । प्रसूतिगृहका चिकित्सकले मृत्यु भइसकेको बताएपछि पनि आफन्तले शुरुमा थप उपचारका लागि वीरगञ्ज लैजाँदै गर्दा पूर्वपश्चिम राजमार्गको पथलैया निजगढ सडकखण्डको पसाहा पुलनजिक पुर्‍याएर मरिसकेको आशंकामा पुनः फर्काएर ल्याएको अन्तिम संस्कारका लागि बकैया खोला किनारको घाटामा लगेको छिमेकी अभय लामिछानेले बताए । शवयात्रासहित घाटमा पुर्‍याइएका उप्रेतीको शवलाई चितामा चढाउनेक्रममा हातखुट्टा चल्नुका साथै शरीरको तापक्रमसमेत सामान्य पाइएपछि जीवितै रहेको आशंकामा आफन्त र मलामीले अर्का स्थानीय स्वास्थ्यकर्मी वीरेन्द्र मिश्रालाई बोलाएर उप्रेतीको स्वास्थ्य परीक्षण गराएका थिए । परीक्षणका क्रममा उप्रेतीको शरीरमा तापक्रम सामान्इ र मुटुको धड्कनसमेत पाइएको भन्दै स्वास्थ्यकर्मी मिश्राले उप्रेती जीवित रहेको बताएपछि आफन्तले उनलाई एम्बुलेन्समा राखेर तत्काल वीरगन्ज पुर्‍याएका थिए।
संविधानसभाको प्रथम बैठक कसरी बोलाउने भन्ने अन्योल रहेका बेला राष्ट्रपति रामवरण यादवले राजनीतिक भेटघाट तीव्र बनाएका छन्। यसैबीच राष्ट्रपति यादवले संविधानसभा बैठक बोलाउने अधिकार राष्ट्राध्यक्षको भएको भन्दै प्राविधिक विषयलाई लिएर विवाद नगर्न मन्त्रिपरिषद अध्यक्ष तथा प्रमुख दलका शीर्ष नेतालाई बिहीबार आग्रहसमेत गरेकान थिए । संविधानसभाको बैठक कार्यकारी प्रधानमन्त्रीले बोलाउने कि राष्ट्रपतिले भन्ने विवाद दलहरुबीच चलिरहँदा राष्ट्रपतिले बिहीबार शीतल निवासमा मन्त्रिपरिषद अध्यक्ष खिलराज रेग्मी, नेपाली कांग्रेस सभापति सुशील कोइराला, एमाले अध्यक्ष झलनाथ खनाल, एकीकृत माओवादी अध्यक्ष पुष्पकमल दाहाल र राष्ट्रिय प्रजातन्त्र पार्टी नेपाल अध्यक्ष कमल थापासँग छुट्टाछुट्टै छलफल गर्दै यस्तो आग्रह गरेका हुन्। यसैबीच आज पनि दलहरुका शीर्ष नेतालाई भेट्ने क्रममा नेपाली कांग्रेसका वरिष्ठ नेता शेरबहादुर देउवालाई भेटीरहेका छन्। आजै उनले मधेसी दलका अध्यक्ष तथा शीर्ष नेतालाई भेट्ने कार्यक्रम रहेको शीतल निवास स्रोतले जनाएको छ। निर्वाचन आयोगले दोस्रो संविधानसभा निर्वाचनको अन्तिम परिणाम शुक्रबार राष्ट्रप्रमुख यादवलाई बुझाएको छ। अब संविधानतः निर्वाचनको परिणाम राजपत्रमा प्रकाशित भएको २१ दिनभित्र संविधानसभाको पहिलो बैठक बोलाउने प्रावधान छ। लोकतान्त्रिक प्रचलन र संविधानमा गरिएको प्रावधानबीच बेमेल भएपछि संविधानसभाको प्रथम बैठक कसले डाक्ने भन्नेमा विवाद छ। सामान्यतयाः राष्ट्रप्रमुखले संविधानसभाको बैठक बोलाउने प्रचलन छ। संविधानमा भने विशेष राजनीतिक परिस्थितिका कारण संविधानसभाको प्रथम बैठक प्रधानमन्त्रीले बोलाउने भनेर लेखिएको छ। पहिलो संविधानसभा चुनावको नतिजा आएका बेला राजतन्त्र निलम्बनको अवस्थामा थियो र प्रधानमन्त्री गिरिजाप्रसाद कोइरालाले नै राष्ट्रप्रमुखको भूमिका पनि बहन गर्थे। त्यही विशेष राजनीतिक परिस्थितिलाई ध्यानमा राखेर अन्तरिम संविधानमा संविधानसभाको पहिलो बैठक प्रधानमन्त्रीले बोलाउने व्यवस्था गरिएको थियो। पछिल्ला पाँच वर्षमा यो प्रावधान संशोधन गर्नेतर्फ कसैको ध्यान नगएकाले अहिले यो व्यवस्था कायमै छ। शीतलनिवासले संविधानमा भएको यो व्यवस्था तात्कालिक परिस्थितिका लागि गरिएको जिकिर गरेको छ। अन्तर्राष्ट्रिय प्रचलनअनुसार राष्ट्रप्रमुखले नै संविधानसभाको पहिलो बैठक बोलाउनुपर्ने तर्क शीतलनिवासले गरेको छ। सरकारले भने अन्तरिम संविधानअनुसार राष्ट्रपतिले संविधानसभाको पहिलो बैठक आह्वान गर्न नमिल्ने बताएको छ। मन्त्रिपरिषद्का अध्यक्ष खिलराज रेग्मीले नै संविधानसभाको पहिलो बैठक डाक्नुपर्ने जिकिर गर्दै राष्ट्रपतिले बोलाउने भए पार्टीहरुको सिफारिसमा संविधान संशोधन गर्नुपर्ने अडान सरकारले लिएको छ। संविधानसभाको पहिलो बैठक कसले बोलाउने भन्ने विवाद सर्वोच्च अदालतसम्म पुगेको छ। डेमोक्र्याटिक लयर्स एसोसिएसनले हालेको रिटमा अन्तर्राष्ट्रिय प्रचलनअनुसार राष्ट्रपतिले नै संविधानसभाको पहिलो बैठक बोलाउनुपर्ने जिकिर छ। सर्वोच्चले राष्ट्रपतिले संविधानसभाको पहिलो बैठक किन नबोलाउने भन्ने कारण देखाउन सरकारलाई आदेश गरेको छ। संविधानसभाको पहिलो बैठक कसले बोलाउने भन्ने विषयमा राजनीतिक दलहरुले बोलेका छैनन्। यसबारे राजनीतिक दलहरुको मत बुझ्न राष्ट्रपति यादवले प्रमुख दलका शीर्ष नेताहरुसँग भेटघाट थालेका हुन्।
अर्घाखाँचीमा ११ दलले मनोनयन दर्ता गरेका छन्। एमाओवादी, नेपाली काग्रेस, नेकपा एमाले, राजमो सहितका दलले उम्मेदवारी दर्ता गरेका हुन्। दुई क्षेत्र रहेको अर्घाखा‘चीमा एमाओवादीबाट क्षेत्र नम्वर १ मा पूर्वमन्त्री टोपबहादुर रायमाझी २ बाट केन्द्रीय सदस्य विष्णुहरि शर्मा, नेपाली कांग्रेसबाट क्रमश डाक्टर राम बहादुर विसी, केन्द्रीय सदस्य पुष्पा भुसाल, एमाले अञ्चल सदस्यबाट नरेन्द्र क्षेत्री, डाक्टर दुमन थापा, राजमोबाट सन्त बहादुर नेपाली, शेर बहादुर विसी, राप्रपा नेपालबाट वीरेन्द्र सेन, सावित्रा चुदाली, जनमक्तिबाट क्षेत्र नम्वर १ बाट मधुसुदन सारु, नेकपा माले २ बाट इन्द्रबहादुर रेग्मी, नेमकीपाबाट प्रेम बहादुर खड्का, रामचन्द्र श्रेष्ठ, राप्रपाबाट १ बाट अम्वरबहादुर थापा,२ बाट देवीबहादुर खड्का, नेपाल परिवार दलबाट डिल्लीराज भुसाल रहेका छन्। साथै ठाडा ३ निवासी नारायण बेल्वासेले क्षेत्र नम्वर २ बाट एमालेको बागी उम्मेदवार दर्ता गराएका छन्। बेल्वासे दक्षिण खा‘चीका एमाले राम्रो नेता मानिन्छन्। प्रमुख तिन दलका उम्मेदवार नाराजुलुस सहित कार्यालयमा मनोनयन दर्ता गर्न पुगेका थिए। यसै विच एमाओवादीका नेता टोपबहादुर रायमाझीलाई स्कटिङका लागि ५० भन्दा बढी मोटर साईकलमा एमाओवादी कार्यकता चाक्ला सम्म पुगेका थिए। तस्विर काठमाडौको हो
माछा मार्ने क्रममा खोलाले बगाउँदा सल्यान– १ सोलुखुम्बुका दुई दाजुभाइ बेपत्ता भएका छन्। बुधबार दिउँसो खहरे र सोलुखोलाको दोभान छेउमा माछा मार्ने क्रममा १९ वर्षीय भाइ बालकुमार नेवार चिप्लिएर खोलामा परेपछि दाजु चन्द्र नेवारले भाइलाई समाउन जाँदा उनी पनि खोलाले बगाएर बेपत्ता भएका इलाका प्रहरी कार्यालय नेचाले जनाएको छ। बेपत्ता दाजुभाइको इलाका प्रहरी कार्यालय नेचाको प्रहरी टोली र स्थानीयवासीबाट खोजी कार्य भइरहेको प्रहरी नायब उपरीक्षक बद्रीविक्रम थापाले बताए । रासस
चोरीका अभियुक्त छुटाउन १७ लाख ७० हजार रुपैयाँ घुस लेनदेन भएको छ। अभियुक्तका परिवारसँग पैसा लिने प्रहरी निलम्बनमा परेका छन् भने दलाल पक्राउ परेका छन्। आजको नयाँ पत्रिकामा खबर छ। अभियुक्त छुटाइदिने भन्दै घुस लिने महानगरीय प्रहरी वृत्त चापागाउँमा कार्यरत इन्सपेक्टर शरद सुवेदीमाथि निलम्बन प्रक्रिया अघि बढेको छ। प्रहरी जवान देवी विष्टलाई भने निलम्बन गरिएको महानगरीय प्रहरी आयुक्त कार्यालयका प्रवक्ता एसएसपी हेमन्त पालले बताए। इस्पेक्टरलाई गृह मन्त्रालयले मात्र कारबाही गर्न सक्ने भएकाले गृहमा पत्राचारको तयारी भएको आयुक्त कार्यालयले जनाएको छ। चोरीमा पक्राउ परेका अभियुक्त दिनेश नेपालीका परिवारसँग डिल गर्ने भोटेबहालका उत्तम शाहीलाई काठमाडौं प्रहरीले पक्राउ गरी ठगी मुद्दामा कारबाही अगाडि बढाएको छ। ललितपुरको ठेचो ९ बस्ने कृष्णचन्द्र राईको घरमा चोरी गरेको आरोपमा नेपालीलाई प्रहरीले २८ फागुनमा पक्राउ गरेको थियो
ललितपुरको सातदोबाटो चोकमा आकाशे पुल बन्ने भएको छ। कलङ्कीमा जस्तै अत्यन्त धेरै सवारी चाप हुने सातदोबाटो चोकमा पैदल यात्रीलाई बाटो काट्न मुस्किल परिरहेको अवस्थालाई मध्यनजर गरी आकाशे पुल बनाउने योजना राखिएको डिभिजन सडक कार्यालय ललितपुरका डिभिजन प्रमुख इञ्जिनियर आयोध्याप्रसाद श्रेष्ठले जानकारी दिए। चीन सरकारको सहयोगमा काठमाडौँको कोटेश्वरदेखि ललितपुरको बालकुमारी, सानेपा हुँदै कलङ्कीसम्म निर्माण गर्न लागिएको १० किलोमिटर सडकखण्डअन्तर्गत सातदोबाटोमा आकाशे पुल बनाइने भएको हो। चीनका तत्कालीन प्रधानमन्त्री बेन जियावाओको दुई वर्षअघि भएको नेपाल भ्रमणको समयमा चीनले नेपाललाई विभिन्न आठवटा विकास सहयोग गर्ने सम्झौताअनुसार चक्रपथ विस्तारका लागि रु तीन अर्ब ७० करोड प्राप्त भएपछि चीनको साङ्घाई कन्स्ट्रक्सन कम्पनीले कोटेश्वर–कलङ्की सडक विस्तारको काम थालिसकेको छ। दायाँ–बायाँ दुईवटा साइकल लेनसहित १० लेन बनाइने सडक आगामी तीन वर्षमा निर्माण पूरा गर्ने लक्ष्य राखिएको छ। यस सडकमा आकाशे पुलको योजना सातदोबाटोमा मात्र राखिएको छ भने बल्खुमा ओभरफ्लाई क्रसिङ रोड डिजाइनमा परेको छ। सुरुमा कोटेश्वर–कलङ्की सडक विस्तारको काम चल्दै गर्दा प्रभावकारिताको आधारमा पूरै २७ किलोमिटर चक्रपथ विस्तारमा सहयोग गर्ने चीन सरकारबाट आश्वासन प्राप्त भएको भौतिक पूर्वाधार तथा यातायात मन्त्रालयका सचिव तुलसी सिटौलाले जानकारी दिए। रासस फाइल फोटो
गैरआवासीय नेपाली संघ अन्तर्राष्ट्रिय समन्वय समिति (एनआरएनए)का पूर्व उपाध्यक्ष रामेश्वर शाह नेपाली कांग्रेसमा प्रवेश गरेका छन्। कांग्रेस सभापति सुशील कोइरालाले आफ्नै निवास महाराजगञ्जमा बुधवार विहान एक कार्यक्रमको आयोजना गरी शाहलाई अविर र माला लगाएर पार्टी प्रवेश गराएका हुन्। पार्टी प्रवेशपछि पत्रकारहरुसँग कुराकानी गर्दै एनआरएनका पूर्व उपाध्यक्ष शाहले आफू बिपीको विचारवाट प्रभावित भएर कांग्रेसलाई नै रोजेको बताए। उनले भने, ’बिपीको समाजवादको सिद्धान्तवाट प्रभावित भएँ। कांग्रेसजस्तो लोकतान्त्रिक पार्टी अरुलाई देखिन। त्यसैले कांग्रेसमै रहेर केही योगदान पुर्‍याउन चाहन्छु।’ शाहले आफू पहिलेदेखि नै लोकतान्त्रवादी भएकाले पनि कांग्रेस आफ्नो रोजाइमा परेको बताए। उनले एनआरएनको महाधिवेशनले अध्यक्ष हुन कुनै पार्टीमा लाग्नु पर्ने भन्ने कुरा सिकाएको उल्लेख गर्दै त्यसलाई आत्मसाथ गर्दै कांग्रेस उत्तम मानेको बताए। काठमाडौंमा सम्पन्न एनआरएनका अध्यक्षका प्रत्यासी शाहले अन्तिम समयमा शेष घलेलाई समर्थन गरेका थिए। विदेशमा रहेर पसिनाको एक एक थोपा संगालेर देशमा पठाएको रेमिट्यान्सले मुलुकको अर्थतन्त्र धानिएको भन्दै देशलाई दिगो विकासको बाटोमा डोहोर्‍याउने एउटा सवल र सक्षम पार्टीका रुपमा समेत कांग्रेसलाई लिनुपर्ने प्रष्ट देखिएको शाहले बताए। शाहले नेपाल, भारत, यमन, मलेशिया, सिङ्गापुर लगायत युएईमा रहेको बहुराष्ट्रिय कम्पनीमा खाडी तथा संबद्धक्षेत्रको क्षेत्रिय निर्देशकको कार्यभार निर्वाह गरिसकेका छन्। कार्यक्रममा कलाकार निर शाह पनि कांग्रेसमा औपचारिकरुपमा प्रवेश गरेका छन्। कलाकार निर शाह कांग्रेस प्रवेश गर्नुअघि नै महामन्त्री प्रकाशमान सिंह र युवा नेता गगन थापा उम्मेदवार रहेको काठमाडौं १ र ४ मा चुनावी घरदैलो अभियानमै सहभागी भएका थिए। उक्त घरदैलो कार्यक्रममा निर शाहले आफू जीवन्तपर्यन्त कांग्रेस भएको बताए पनि बुधवारमात्रै पार्टी सभापति कोइरालाबाट सदस्यता पाए।
सरकारले विशिष्ट श्रेणीका सचिवहरुलाई निर्वाचनको स्थलगत निरीक्षणमा खटाएलगत्तै सशस्त्र प्रहरी बलले पनि सशस्त्र प्रहरी अतिरिक्त महानिरीक्षक (एआईजी) हरुलाई विभिन्न निर्वाचन क्षेत्रमा निरीक्षणका लागि खटाएको छ। सशस्त्र प्रहरीका ५ जना एआईजी वुधबारसम्ममा क्षेत्रीय स्तरको निरीक्षणमा खटिएका छन्। नेपाल प्रहरीमा भने अहिले विशिष्ट श्रेष्णीका एआईजी स्तरका एक जनामात्र प्रहरी अधिकृत भएकाले प्रधान कार्यालयबाट क्षेत्रको निरीक्षणका लागि खटाउन नसकिएको गृह मन्त्रालयका एक जना सहसचिवले बताए। निर्वाचन क्षेत्रको निरीक्षण तथा सशस्त्र प्रहरीको परिचालन सम्बन्धमा स्थलगत निरीक्षणका लागि पूर्वाञ्चलनमा एआईजी दुर्जकुमार राई, मध्यमाञ्चलमा एआईजी सुशीलकुमार श्रेष्ठ, पश्चिमाञ्चलमा एआईजी कृष्णकुमार तामाङ, मध्य पश्चिममाञ्चल क्षेत्रमा एआईजी ठाकुरमोहन श्रेष्ठ र सुदुर पश्चिम क्षेत्रमा एआईजी जीवनकुमार थापालाई खटाइएको सशस्त्र प्रहरी बलका प्रवक्ता डीआईजी सिंहबहादुर श्रेष्ठले जानकारी दिए। उनका अनुसार सबै जना एआईजीहरु बुधबारसम्ममा आ–आफनो निर्वाचनमा पुगी जिम्मेवारी सम्हालिसकेका छन्। सशस्त्र प्रहरीका महानिरीक्षक कोषराज वन्तले सबै एआईजीलाई क्षेत्रमा पुगेर सशस्त्र प्रहरी बलको परिचालन, सुरक्षा योजना, अन्तर सुरक्षा संयोजन लगायतका विषयमा निरीक्षण र तत्काल अपनाउनुपर्ने सुरक्षा रणनीतिका लागि सुझाव दिन खटाइएको समेत प्रवक्ता श्रेष्ठले बताए। उनीहरुले दिएको सुझाव अनुसार निर्वाचनका क्रममा थप सुरक्षा नीति बन्ने र फौजको परिचालन हुने जानकारी समेत दिइएको छ। त्यसैगरी सशस्त्र प्रहरी बलको क्षेत्रीय रिर्जवका रुपमा काम गर्न तथा बलको क्षेत्रीय स्तरका बाहिनीलाई मद्धतका लागि ‘फ्लाइङ स्क्वाइड’ का रुपमा परिचालित भई काम गर्न सशस्त्र प्रहरी बलका एसएसपीको कमानमा क्षेत्रमा खटाइएको छ। त्यसअनुसार पूर्वाञ्चलमा एसएसपी चिरन्जीवी अधिकारी, मध्यमाञ्चलमा कृष्णबहादुर थापा, पश्चिमाञ्चलमा नागेन्द्र थापा, मध्यपश्चिमाञ्चलमा सुरज श्रेष्ठ र सुदुर पश्चिम क्षेत्रमा गोपाल मिश्रलाई खटाएको छ। काठमाडौंमा भने खटाउन बाँकी छ। ‘फ्लाइङ स्क्वाइड’ लाई सम्बन्धित निर्वाचन क्षेत्रको सुरक्षा अवस्था कस्तो छ, फिल्डमा आवश्यक सामान पुगेको छ कि छैन, सशस्त्र प्रहरी बलका अधिकृत तथा जवानहरुको आचरण व्यवहार कस्तो छ र उनीहरुको मोराल कस्तो छ र त्यसका आधारमा थप सुरक्षा गतिविधिमा सघाउ पुर्याउनेजस्ता जिम्मेवारी दिइएको छ। ‘फ्लाइङ स्क्वाइड’ निर्वाचनका सम्पूर्ण कार्यक्रम पूरा नहुँदासम्म क्षेत्रमै विभिन्न गतिविधिमा सक्रिय हुने छ । ‘फ्लाइङ स्क्वाइड’ लाई क्षेत्रमा कुनै पनि सशस्त्र प्रहरीले संगठनको नीति विपरित आचरण गरेमा स्थलगत रुपमा कारबाही गर्न सक्ने सम्मको जिम्मेवारी दिइएको छ। सशस्त्र प्रहरीले विभिन्न ६४ जिल्लामा ३१ हजार ७ सय ८० सशस्त्र प्रहरीलाई खटाएको छ। निर्वाचनलाई लक्ष्यित गरेर केन्द्रीय रिर्जव, क्षेत्रीय रिर्जव, जिल्ला निर्वाचन सुरक्षा बेस, निर्वाचन क्षेत्र सुरक्षा बेस र अति संवेदनशील निर्वाचन क्षेत्रहरुमा ५–६ वटा मोवाइल टोली तयारी हालतमा राखिएको सशस्त्र प्रहरी प्रवक्ता श्रेष्ठले सेतोपाटीलाई जानकारी दिए।
‘बाँकी त सम्झना मात्र छ। त्यही पनि हरायो भने म एक्लै हुनेछु। छोरी टुहुरी हुने छ। मजस्तै छोरीले टुहुरी हुनुहुदैन।’ ओछ्यानबाट निक्कै अल्छी मान्दै उठेँ र घर वरिपरि हेरेँ। कोही छैन, दुइटा भंगेरा आँगनमा उफ्रदै रहेछन्, अलि पर सुकेको बाँसमा बसेर काग कराउँदै थियो। रछ्यान छेउमा खुकुरी उद्याउने गरेको ढुडगोपनि राम्ररी देखिएको छैन। तुषारोले छोपिएको छ। ‘कस्तो सुनसान भएको। मान्छे हराएको गाउँ।’ ‘एक्लै बसेभने अझै निराशलाग्ला। आमाघरमा गएँ।’ एक्ली आमा, पीढीमा बसेर बत्ती कात्दै थिइन। म जानेबितिकै हसिलो अनुहार लगाएर छोरी विनिशालाई आफूसँग बोलाइन्। धेरैदिन सम्म नभेटेकी उनले एकोहोरो आँखामा हेरिरहिन्। ‘के छ नानी?’ ‘जम्मा सम्झना त हो।’ छोरी आमासँगै छोडेर कोठाभित्र छिरेँ। म हिँडेपछि कहिल्यै नउघारेको आफ्नै कोठा खोलेँ, माकुराको जालो झारेँ, कसिंगर लगाएँ र लिप्न थालेँ । ‘कोठाका भित्ताहरुपनि कति काला भएका रहेछन् ।’ बुबाले बसका भाटाले बारेर यो कोठा मेरोलागि बनाइदिनुभएको थियो । ‘छोरीले धेरै पढ्नुपर्छ । एक्लै भएको महसुस भए यही किताबसंग बोल्नु । अरुसंग रिस उठ्यो भने पनि ठूलो स्वरमा किताबका अक्षर पढ्नु ।’ उहाँले सम्झाउनु भएको थियो। ‘मेरो आशानै तिमीमात्र हौ ।’ बुबाको भरोसा थियो म माथि । तर त्यसलाई पूरा गर्न सकिन। घाँस काट्न गएका बुबा फर्केर नआएपछि म पनि जंगलकै बाटो हुदै हिडेँ । घरमा एक्ली आमालाई छोडेर । सम्झनामा हराएछु । छोरी मलाई खोज्दै आइपुगी । उसैसंग बाहिरिएँ । केही दिनपछि आमाघरबाट फर्किएँ । साथमा पुराना डायरी र केही खाली कपी लिएर। कोठाको खोपामा धुवाँ लागेर कालो भएको यो डायरी π कम्तीमा विद्यालयको चिनो त भयो । मसँग विद्यालय पढेको छु भन्ने प्रमाण अरु केही छैन। लहड र रहर थियो अटो । सम्झनामा यही अटो बाँकी छ । अटो पल्टाएँ, साथीहरुले लेखेका सायरीहरुले अहिले हेर्दापनि त्यँही दिनको याद आयो । अटोको सुरुमै खोलाको किनारमा मुस्कुराउँदै गरेको तस्वीर थियो । धेरै ठाँउ खाली छोडेर लेखेछ । यो सूर्य उदाउँछ कि उदाइदिन्छ । घाम लाग्दापनि अँध्यारो देखिने समय कसरी आउन सकेको होला ? हुन त मन गह्रुगो भएपछि हावामा उड्न नै कहाँ सकिदो रहेछ र ? उसले के भन्न खोजेको थियो ? अहिलेपनि बुझिन, तर मेरो जीवनसंग मिल्ने शब्दहरु छानेको रहेछ । अरु साथीहरुले लेखेको हेर्दै थिएँ । ऊ गुनगुन गर्दै भित्र छिर्यो । धेरैदिनसम्म विना खबर गायब भएको ऊ चुपचाप घर फर्किएको देखेर रिस थाम्नै सकिन । ‘कहाँ गएका थियौ अहिलेसम्म ?’ अगाडीको ऐनामा प्रस्ट देखिएका थिए रिसले राता भएका मेरा आखाँ । ‘भन्दै छुनी चिहानघारीमा थिएँ ।’ ‘किन गएको त्यहाँ ?’ ‘जीन्दगी ज्यून ।’ ‘खबर गर्नु पर्दैनथ्यो ?’ ‘तिमीलाई खबर गर्ने भए किन जानुपथ्र्यो चिहानघारीमा बस्न ?’ उ निस्फिक्री बोल्दै थियो । चम्किला आँखाले मलाईनै हेर्यो र भन्यो, ‘चाहन्छ्यौ भने तिमीपनि हिँड मसंगै ।’ त्यसपछि सुतिरहेकी छोरीलाई व्यूझायो र खेल्न थाल्यो । छोरी गुडियासँग रमाउन थाली । सिमोन आफैसंग फतफताउन थाल्यो, ‘ठ्याक्कै गधाको जुनी भयो । जति मेहनत गरेपनि फल विहिन । हाम्रो पसिनामा अरुलेनै पौडी खेले, दर्शक मात्र भइयो । न विरोध गर्न सकेँ, न चुप लागेर बस्न ।’ ‘जवानीमै पटक पटक मृत्युको सामना गर्नुपर्यो । मरिएन । तर जीन्दगी मर्ने होकी भन्ने डर थियो । न जीन्दगी ज्यून पाएँ न मर्न नै ।’ ‘हातमा किताब बोक्ने उमेरमा गन बोकेँ, विद्यालय नगएपनि खेल्न गएको भए रमाइलो त हुन्थ्यो । कर्म गरिएन त्यसैले फल पाइएन भन्दै घिडघिडाउन पाइन्थ्यो ।’ यो उमेरमा अब के सिक्नु र काम गर्नु । पेशा विहिन भएको छु । सिकेको ज्ञानले अहिले काम पाएन । ज्ञान र म दुवै बेरोजगार । उ यसैगरी बोलीरहने भएको छ । गफ गर्दैन तर बोलिरहन्छ । धेरै समय टोलाएर बस्छ । घर फर्किए देखि उसको ओठ मुस्कुराएको देखेकी छैन । हराएको एक महिनापछि घर आएको । खोज्ने ठाँउ बाँकी राखेकी थिइन । आफन्त, प्रहरी सबैलाई खबर गरेँ । कतै पत्तो भएन । एक मनले आसानै मारेको थियो । बाबा आउनु हुन्छ भन्दै चार बर्षीय छोरी विनिशाले कहिलेकाही आट बढाउँथिन्। त्यसभन्दा बाहेक कुनै भरोसा थिएन । खबर नगरी चियापसल सम्म नजाने सिमोन बेखबर एक महिना हराउदा कसरी बाँचेहोला आफैलाई थाहा छैन । कति रात, विहान, कसरी आए, गए पत्तो नै भएन । उ फर्किएर आयो, तर पूरानो आत्मीयता रहेनछ । छिमेकीहरुले कुराकाट्न थाले । सिमोन बौलाएछ । चिहानघारीमा बसेको भन्छ । ठेगानका कुरापनि गर्दैन । मलाई पनि त्यसतै लाग्न थालेको छ । न कुराको ठेगान न कामको ठेगान । दिनभरि एक्लै बस्छ र फतफताउछ । आफैसंग बोल्छ, कहिले पुस्तक पढ्ने भन्छ र दराजभरिका पुस्तक निकाल्छ । एकदिन मार्क्सबाद जलाउँदै रहेछ । मैले गाली गरेँ । ‘किन जलाउनुपर्यो पुस्तक ?’ ‘यही हो मेरो जीन्दगीको सबैभन्दा ठूलो सत्रु ।’ उसले कसैलाई नसुनी आफ्नो काम फत्ते गर्यो । माक्र्सबाद जलाएपछि एकपटक डाँको छोडेर रोयो । ‘सबैभन्दा बढी सम्मान गरेको थिए यो पुस्तकलाई । यो नपढेको भएपनि म विद्यालय छोड्दिन थेँ । नराम्ररी झुक्यायो यसले ।’ त्यसपछि एकैछिनमा दाँत किट्यो र ....त्यसलाई भन्दै करायो । चुपचाप हेरिरहेँ । छ महिना अघिमात्र दराजमा सुरक्षितसंग राखेको एकजोर कम्ब्याट डे«स निकाल्यो र माक्सबादसंगै जलायो । ‘सुरुमा साहसीको चिनो सम्झेको थिएँ, तर गद्दार रहेछ । जीन्दगी न ज्यून दियो न मर्न नै ।’ ‘साला जीन्दगीमा नराम्ररी फसायो मलाई ।’ उसको रुवाइको क्रम कम भएकै थिएन । अयोग्य ठहर भएर व्यारेक छोडेर हिडेको दिन मलाई यसैगरी रुन मन लागेको थियो । तर उसैले सम्झायो । चित्त बुझाएँ । आज उसैलाई सम्हाल्न सकिरहेकी छैन । मेरो मन त भाचिएको मात्र थियो, उसको त हिमताल फूटेझै थेग्नै नसक्ने भएको रहेछ । उसको टाउको मुसार्दै भने ‘के भयो सिमोन ? किन निराश भएको ? जीन्दगी त आशा पो हो ? तिमी यसरी टुट्नु हुदैन ।’ त्यो, एउटा समय थियो । भलजस्तै भयो । त्यसमा तिमी एक्लैको गल्ती थिएन । मैले सम्झाउन थालेपछि फेरि रुन थाल्यो । ‘मैले सकिन रश्मी, आफैलाइ थाम्न सकिन । नबुझी गरेका धेरै कुराप्रति पश्चताप छ । भ्रमपूर्ण शब्दका पोखरीमा नबुझी पौडी खेलिएछ ।’ एकपटक ठूलो स्वरले चिच्यायो । मेरो काखमा ढल्किएको उ त्यही बेहोस भयो । धेरै बेरपछि उठ्यो र आकाश हेर्दै टोलायो । आजभोली सपनामा नै बर्बराउछ । सुतेकै ठाउमा बोल्यो, ‘मैले जस्तो सपना देख्ने र पूर्ण भरोसा सहितका सहयोद्धाका चिहानहरु छन् । त्यसैले मेरो विचार मिल्छ, सिद्धान्त र भावना मिल्छ ।’ ‘अरुले हिन्दुधर्मकी सतीदेवीका अंग जस्तै आफ्ना विचार, कर्तव्य, प्रतिबद्धताहरु ठाँउ ठाँउमा पतन गराएका छन् । तर यो चिहानघारीमा सयौ आत्माहरुसंगै निष्ठा बाँकी छ । त्यसैले यो चिहानघारी प्यारो लाग्छ ।’ खटमा पल्टियो र सिरकले मुख छोप्यो । ‘बाहिर गएर बोल्यो भने पागल भन्छन, तर मनभरि उकुस मुकुस भएको छु । मलाई मान्छेको समाज कुरुप लाग्न थालेको छ । न सत्य कुरा बोल्छन, न अरुको भलो चिताउछन् । हरेक पटक स्वार्थ मिश्रीत स्वास फेर्दै वायुमण्डलपनि प्रदूषित बनाएका छन्।’ निन्द्रामा धेरैबेर बर्बराई रहेको सिमोनलाई बोलाएँ । उसले सपनामा बर्बराएको कुरा सत्य हो जस्तै लाग्यो । तर सोधेँ ‘कति बर्बराइरहेको ? के भयो तिमीलाई ?’ रश्मी आज सपनामा दाजुलाई देखेको थिएँ । उनीपनि विचलीत भएर हिडेका । भन्दै थिए ‘कान्छा तलाई विद्यालय छोड्न लगाएर गल्ती गरेँछु ।’ तिमीले त उनलाई देखीनौ, तर निक्कै आशालाग्दा थिए । सात बर्ष अघि युद्धस्थलमानै उनले शाहदात प्राप्त गरे, हैन हैन मृत्यु भयो । उनैले हो मलाई सामाजिक मुक्तिको लागि लड्नुपर्छ भनेको । उनकै प्रेरणाले आएको थिएँ । सामाजिक मुक्ति दिलाउने त होइन आफैले मुक्ति पाउन सकिन । सिमोन फेरि रुन थाल्यो । झिसमिसे विहान भएको छ । सूर्य उदाउनुअघि चन्द्रमा फूल्दैगर्दाको मौसम अझै टिठलाग्दो देखिन्छ । सिमोन मेरो पछि पछि आयो । ‘मौसम चिसो रहेछ ।’ ‘यो रात हिऊँ परेको हुनुपर्छ । नदीहरु बग्न छोडे होलान । हिउँले भरिएको हिमाल कठ्याग्रियो होला ।’ ‘कति अमूर्त शब्द बोल्न सक्छौ । स्पष्ट भनन खास कुरा केहो ? कसरी सम्झना आयो हाम्रो ?’ ‘चिहानघारीको एक कुनामा बस्थे, त्यही रमाउन थालेको थिएँ । तर त्यही चिहानघारी खन्न थाले मान्छेहरु ।’ ‘किन खन्ने रहेछन ?’ ‘कंकाल निकाल्न । विदेश निकासी गर्छन रे ।’ ‘अरुत सबै बेचिसके रे । जवानीको रहर बाकी रहदै अन्त्य भएकाहरुको छाला, मासु गलेको कंकाल बेच्न बाँकी रहेछ । त्यहीपनि खन्न थालेपछि बाध्य भएर हिडेँ ।’ उसले निराश हुदै भन्यो ‘देशको नाममा रहर र सपना त सित्तैमा बेचिसकेको छु । अब मेरो कंकाल नबेचियोस ।’ आएर अंगालो मा¥यो । कसिलो अंगालो । ठूलो श्वरमा रुन थाल्यो । मानौ आज उसको मनभरि मूल फूटेको छ । कसैगरी पनि थामिएन । मेरो काध उसकै आशुले भिजेका छन् । बोल्दा बोल्दै फेरि बेहोस भयो सिमोन। बेहीशीमै बोल्यो ‘रश्मी बाँकी केही बेच्न चाहन्न । मेरो लास माटोमा नपुर्नु, आगोले सखाप पारोस, म जलेर बनेको खरानी यहीको माटोमा मिल्नुपर्छ, म मृत्युपछिपनि बाँच्न चाहन्छु बेचिन हैन ।’
राजविराज नगरपालिका–३ की नीलम चौधरीको मृत्युको कारण खोज्दै प्रशासनले विराटनगर–१२ स्थित श्री अस्पताल र डा. रश्मी कोइरालासँग जवाफ मागेको छ। श्री अस्पताल र डा. कोइरालाको नाममा चिठ्ठी काट्दै जवाफ मागेपछि मोरङका सहायक प्रमुख जिल्ला अधिकारी प्रेमप्रसाद लुइँटेलले सेतोपाटीसँग भने, ‘सात दिनभित्र स्वयम् आएर मृत्युको कारण दिन भनेका छौं।’ प्रसूति गराउन श्री अस्पतालमा ल्याइएकी नीलमको अप्रेसन गरेको केही दिनपछि मृगौला ‘फेल’ भएर मृत्यु भएको थियो। अप्रेसनमा लापरबाही भएको भन्दै आफन्तले बिहीबार जिल्ला प्रशासन मोरङमा कारबाही माग्दै उजुरी दिएका थिए। नीलमको मृगौलामा समस्या देखिएपछि नोबेल अस्पताल रिफर गरिएको थियो। डा. रश्मी श्री र नोबेल दुबैतिर काम गर्छिन्। साधारणतया १.५ हुनुपर्नेमा मृगौलाको ‘क्रिटिनीन’ बढेर ३ पुगेपछि उनलाई नोबेल रिफर गरिएको दाबी अस्पताल व्यवस्थापनले गरे पनि डा. रश्मीले सेतोपाटीलाई प्रतिक्रिया दिन मानिनन्। चिकित्सा विज्ञानमा मृगौलाको संरचनाबाट उत्पन्न हुने प्रोटिन फुटेपछि आउने ‘क्रिटिनीन’ हुने भनाइ छ। यो पिसाबबाट बाहिर जान्छ। मृगौलाले काम गर्न नसकेको अवस्थामा त्यो भित्रै रहिरहने भएकाले तुरून्त ‘डायलाइसिस’ नगरे मृगौला काम नलाग्ने अवस्थामा पुगेर बिरामीको मृत्यु हुने डाक्टरहरू बताउँछन्। नीलम प्रकरण यही शंकाको सेरोफेरोमा छ। अनुसन्धान भइरहेकाले अहिले नै केही बताउन नसकिने प्रशासनले बताएको छ । ‘भर्खर चिठ्ठी काटेका छौं,’ प्रमुख जिल्ला अधिकारी गणेशराज कार्कीले भने, ‘अनुसन्धान नसकि केही भन्न सकिने अवस्था रहँदैन ।’ नीलमको अप्रेसन गर्दा नै शरीरमा ‘इन्फेक्सन’ भएको र अस्पतालले हतारहतार ‘डिस्चार्ज’ दिएको आशंका प्रशासनले गरेको छ । नीलमलाई ज्वरो आइरहेकै अवस्थामा अप्रेसन गरेको चार दिनमा श्री अस्पतालले ‘डिस्चार्ज’ गरेको थियो । त्यसको दुई दिनमै नीलम गम्भीर बिरामी भएपछि आफन्तले श्री अस्पतालमै पुर्या‍एका थिए । नोबेलमा आइसियुमा राखेर उपचार थालिएको २४ घन्टामा नीलमको मृत्यु भएको थियो । वैशाख ३० गते नीलमलाई श्री अस्पताल भर्ना गरिएको थियो । बुधबार उनको उपचारका क्रममा मृत्यु भएको थियो ।
सेनाले यसपटकको ‘सैनिक दिवस’ साँझ मनाएर दुई सय ५१ वर्षदेखिको ऐतिहासिक निरन्तरतालाई तोडेको छ । यसअघि सेनाले स्थापना दिवस दिउँसो मनाउँदै आएको थियो। आजको नयाँ पत्रिकामा खबर छापेको छ। सैनिक संगठन आधुनिकीकरणतर्फ उन्मुख भइरहेको संकेत दिन सेनाले यसपटकको सैनिक दिवस साँझ मनाएको हो । सैनिक संगठन आधुनिक बन्दै गएको झल्को दिन सेनाले अत्याधुनिक ‘लाइट’ संयोजनलाई विशेष ध्यान दिएको थियो । विद्युतीय बत्तीले सैनिक मञ्च बिहीबार साँझ बेहुलीझैँ सिँगारिएका थियो । मञ्चवरिपरि हजार किलोवाटका ‘फोकस लाइट’ले टुँडिखेल नै प्रज्ज्वल्यमान बनेको थियो । सेनाले यसपटकको सैनिक दिवसमा आतसबाजी गरेर नयाँ इतिहास बनाएको छ । अँध्यारो आकाशमा आतसबाजी हेर्न लायक थियो । विगतझँै यसपटक पनि सेनाले रंगमञ्चमा ‘कवज परेड’ उतार्‍यो । लोक तथा राष्ट्रिय गीतका धुनमा प्रस्तुत कवज विगतका झैँ थिएनन् । कवजमा सहभागी सैनिकका दुवै हातमा ‘फ्लोलिसेन्ट स्टिकर’ बाँधिएका थिए भने शरीरमाथि भने सेता गन्जी लगाएका थिए । फोकस लाइटका कारण टल्किएका ‘फ्लोलिसेन्ट स्टिकर’ र सेता गन्जीले सैनिक मञ्चलाई नाट्यशालाझँै बनाएको थियो । सेनाले यसपटक पनि घोडादौड र तोप तथा राइफल पड्काउने कार्य गर्‍यो । घोडा दौडमा भने विविधता देखिँदैनथ्यो । तर, तोप र राइफल पड्काउने कार्यमा भने विविधता देखियो । विगतमा तोप तथा राइफल दिउँसो पड्काइने हुँदा धुवाँबाहेक केही देखिँदैनथ्यो । तर, यसपटक साँझ पड्काइएकाले धुवाँसँगै आगोका ज्वाला पनि प्रस्टै देखियो । सैनिक प्रवक्ता जगदीशचन्द्र पोखरेलका अनुसार सेना आधुनिकीकरणतर्फ उन्मुख भएको सन्देश दिन सैनिक दिवसमा नयाँ प्रयोग गरिएको बताए । उनले भने, ‘सेना आधुनिकतासँग अभ्यस्त हुनुपर्छ । हामी त्यसतर्फ उन्मुख छौँ । त्यसैको सन्देश दिने प्रयास हो, यसपटक गरिएको नयाँ प्रयोग । यसका लागि हामीले अत्याधुनिक लाइट, आतसबाजी प्रयोग गरेका छौँ । र, प्रस्तुतिमा पनि नयाँपन दिने कोसिस गरेका छौँ ।’ प्रवक्ता पोखरेलले यसपटकको प्रस्तुति एकताको सन्देश दिने प्रयास पनि रहेको बताए । उनले भने, ‘कवजमा विविध सांस्कृतिक झाँकी प्रस्तुत गरिएका छन् । धुन पनि त्यही प्रकारले मिलाइएका छन् । यसो गरिनुको उद्देश्य एकताको सन्देश दिनु नै हो ।’
नेपालका लागि चिनियाँ राजदूत वु चुन्ताईले चीन सरकारको नयाँ नेतृत्वले नेपाललाई विशेष प्राथमिकताको सूचीमा राखेको बताएका छन् । अरनिको समाज र नेपाली पत्रकारसँगको भेटघाट कार्यक्रममा राजदूत चुन्ताईले भनेचीनमा नयाँ नेतृत्व आएको छोटो समयमै चिनियाँ स्टेट काउन्सिलर याङ जेइचीले नेपाल भ्रमण गर्नुभएको र एकीकृत नेकपा (माओवादी)का अध्यक्ष पुष्पकमल दाहालनेकपामाओवादीका अध्यक्ष मोहन वैद्य र नेपाली सेनाका प्रधानसेनापति गौरव शम्सेर राणाले चीनको भ्रमण गर्नुले चीनको नयाँ नेतृत्वले नेपाललाई विशेष प्राथमिकतामा राखेको प्रष्ट हुन्छ ।! उनले नेपाल र चीनको सम्बन्ध सदियौँदेखि रहिआएको र सो सम्बन्ध औपचारिकतामा मात्रै सीमित नभई एकआपसको सहयोगमा आधारित सम्बन्ध रहेको बताए । चीन नेपालको राजनीतिकआर्थिक र सामाजिक समस्या समाधान गर्नका लागि सहयोग गर्न तयार रहेको उनको भनाइ थियो । अरनिको समाजका अध्यक्ष डा सर्वोत्तम श्रेष्ठले चीनले नेपाललाई दिँदै आएको सहयोगको सराहना गर्दै दुई देशबीचको सम्बन्धलाई जनस्तरसम्म वृद्धि गर्न आवश्यक रहेकोमा जोड दिए । रासस
आगामी मंसिर ४ गते हुने चुनावका लागि एकीकृत नेकपा माओवादीका अध्यक्ष पुष्पकमल दाहालको परिवारबाट चार जना उम्मेद्वार भएका छन् । माओवादी अध्यक्ष प्रचण्ड, उनका भाइ नारायण दाहाल, छोरी रेणु र बुहारी बिना प्रत्यक्षमा उम्मेद्वार बन्न सफल भएका हुन् । अध्यक्ष प्रचण्ड काठमाडौं १० र सिरहा ५ बाट उम्मेद्वार भएका छन् । उनले छोरी रेणु दाहाललाई काठमाडौं १बाट टिकट दिएका छन् भने, भाइ नारायण चितवन ३ र कान्छी बुहारी बिना मगरलाई कञ्चनपुर १ बाट उम्मेद्वार बनाएका छन् ।
महोत्तरी क्षेत्र नम्बर १ बाट एमाओवादीका गिरीराजमणी पोखरेल बिजयी भएका छन्। उनले नेपाली कांग्रेसका चिरिञ्जबी हमाललाई १ हजार ९ सय ८४ मतले पछी पार्दै जीत हाँसिल गरेका हुन्। पोखरेलले १० हजार ८ सय ९५ र हमालले ८ हजार ९ सय ११ मत ल्याएका हुन्। त्यस्तै राष्ट्रिय मधेश समाजबादी पार्टीमा अध्यक्ष शरत्सिंह भण्डारीले ७ हजार ४९ मत ल्याउदै तेस्रो स्थानमा सिमित भए। यस अघिको संबिधान सभाको निर्वाचनमा समेत पोखरेलले १०,१९६ मत ल्याएर बिजयी भएका थिए। नेपाल कम्युनिष्ट पार्टीका अरुण कुमार सिहलाई पराजीत गर्दै बिजयी भए।
डडेलधुरामा नेपाली कांग्रेसका शेरबहादुर देउवा आफ्ना निकटतम प्रतिद्वन्द्वी एमाओवादीका खगराज भट्टभन्दा १० हजार मतले अगाडि छन्। देउवाले १६६७२ मत प्राप्त गरेको छ भने भट्टले ६३९२ मत प्राप्त गरेका छन्।
राजधानीमा जारी गैरआवासीय नेपाली सङ्घ (एनआरएनए)को छैठौ अधिवेशनमा चर्को विवाद भएको छ । शनिबारदेखि सुरु अधिवेशनको नयाँ नेतृत्वका लागि आज १ बजेबाट सुरु हुने भनिएको मतदानमा सहमतिको प्रयास लम्बिएपछि साँझ साढे ६ बजेबाट मतदान सुरु भएको हो । अध्यक्षको चुनावमा अष्ट्रेलियाका धनाड्य शेष घले र तेञ्जि शेर्पा भिड्ने भएका छन् । अध्यक्षका अन्य प्रत्यासीहरु रामेश्वर साह, रामप्रताप थापा र हितमान गुरुङले अन्तिम समयमा आएर आफ्नो उम्मेद्वारी फिर्ता लिएपछि घले र शेर्पाको भिडन्त तय भएको हो । वर्तमान अध्यक्ष जीवा लामीछानेले समर्थन गरेका घलेलाई अध्यक्षका तीन प्रत्यासीले पनि समर्थन गर्ने भएका छन् । यसअघि एनआरएनमा नभएका घलेलाई एमाओवादी र कांग्रेसलेसमेत समर्थन गरेका छन् । यता एमाले र संघीय समाजवादी पार्टीको समर्थन पाएका शेर्पा वर्तमान कार्यसमितिका महासचिव हुन् । एनआरएनको इतिहासमा अहिलेसम्मकै विवादित बनेको सम्मेलनमा प्रमुख राजनीतिक दलका नेताले आफूसमर्थित उम्मेदवारलाई जिताउन लबिङ गरेकोले विवादले उग्र रुप लिएको सम्मेलनमा सहभागि एकजनाले सेतोपाटीलाई बताए । नाटकीय सहमति नभएकाले पहिलोपटक एनआरएनमा नेतृत्वका लागि निर्वाचन भएको हो । राजधानीको होटल शोल्टीमा भएको मेलामले प्रतिनिधिहरुमा थप अन्योलता सिर्जना गरेको छ । ४८ देशका करिब १३ सय ५० सहभागि रहेको सम्मेलनमा प्रतिनिधिहरु यसअघिको सम्मेलनका तुलनामा ६० प्रतिशतभन्दा बढी नयाँ अनुहार छन् । सन् २००३ देखिका सहभागि देवकाजी डङ्गोल(कतार)ले भने, 'म त ६० प्रतिशतभन्दा बढी नयाँ अनुहार देखिरहेको छु पुरानाहरु विस्तारै एनआरएन अभियानबाट विस्थापित हुँदैछन्,' उनले थपे,' बुद्धिजीबी र पढेलेखेका विद्वानहरुको सहभागिता एकदकमै न्यून छ।' राष्ट्रिय समन्वय परिषद्लाई बेवास्ता गरेर अन्र्तराष्ट्रिय समन्वय परिषद् अघि बढेको भन्दै जारी महाधिवेसनमा विवाद सिर्जना भएको हो । यसैबीच एनआरएन थाइल्याण्डले निर्वाचन बहिष्कारको घोषणासमेत गरेको थियो । ११ जना सहभागि थाइल्याण्डका एनआरएन प्रतिनिधिले अन्तर्राष्ट्रिय समन्वय परिषद् अबैधानिक रुपले अगाडि बढेको भन्दै निर्वाचन बहिष्कार गरीएको एनआरएन थाइल्याण्डका अध्यक्ष केदार तिमल्सिनाले जानकारी दिए । पाँचौँ अधिवेशनसम्म सर्वसम्मत रूपमा अध्यक्ष चयन गर्दै आएको थियो । अध्यक्षबाहेकका अन्य पदमा पनि चर्को प्रतिश्पर्धा भइरहेको छ । २ जनाको सिट रहेको उपाध्यक्षका लागि टीबी कार्की, भवन भट्ट, राजु ढकाल, नरेन्द्र भाट, तेम्बा गेल्बु शेर्पा, विश्वआदर्श पण्डित, प्रल्हाद केसी र भवानीप्रसाद ओली छन् । यस्तै महासचिवमा राजन कँडेल र कुमार पन्त प्रतिस्पर्धामा उत्रिएका छन् । सचिवका लागि रञ्जु थापा, पुष्प तिम्सिना, श्यामबहादुर तामाङ, रामचन्द्र खरेल छन् । कोषाध्यक्षमा अरुण श्रेष्ठ र बद्री केसी कडा टक्करमा छन् । मतदान सकिएपछि भोलि बिहानसम्ममा मत परिणाम सार्वजनिक हुने भएको छ। विधान संशोधन भएपछि स्थापनाको १० वर्षपछि संघ दर्ता गैरआवासीय नेपाली संघ (एनआरएनए) अभियान शुरु भएको १० वर्षपछि आईतबार औपचारिकरु रुपमा परराष्ट्र मन्त्रालयमार्फत दर्ता भएको छ । शनिबारदेखि राजधानीमा जारी छैटौं अधिवेशनले विदेशमा लगातार २ वर्षबढी बसेका नेपालीलाई मात्र एनआरएनको मान्यता दिने गरी विधान संसोधन गरि कानुन सरह मिलाएपछि संघ दर्ताको बाटो खुलेको थियो । एनआरएनको विधानमा विदेशमा १ सय ८३ दिन वा सो भन्दा बढी बसेकालाई एनआरएनको सदस्य बन्न पाउने प्रावधान राखेको थियो । उक्त प्रक्रिया पुरा गरेपछि एनआरएन आइतबार औपचारिक रुपमा दर्ता भएको पराराष्ट्र स्रोतले जनाएको छ । संस्था स्थापनाकालदेखि नै विधानकै कारण दर्ता भएको थिएन । जसका कारण सामुहिक रुपमा नेपालमा गर्ने लगानीमा अवरोध आइरहेको संस्था दर्ताकै लागि एनआरएनले शनिबार विधान संशोधन गरेको हो । संसोधिन विधान एनआरएनले आईतबार नै मन्त्रालयमा पेश गरेको थियो । सन २००३ बाट सुरु भएको एनआरएन अभियानमा लगानी र समाजसेवाका धेरै प्रतिवद्धता आए पनि कार्यान्वयन नभएकाले देशभित्र आलोचना बढिरहेको थियो । अब भने संघ दर्तासंगै कार्यालय स्थापना गरेर लगानीको बाटो खुलेको एनआएन अधिकारीहरुले बताएका छन् । राष्ट्रपति रामवरण यादवले सोमबार बिहान सम्मेलनको औपचारिक उद्‌घाटन गर्ने कार्यक्रममा संस्था दर्ताको औपचारिक घोषणा गर्दै प्रमाण पत्र प्रदान गर्ने कार्यक्रम छ ।
राप्रपा नेपालका अध्यक्ष कमल थापाले समयमा संविधान नबन्ने तर बनि हाले पनि नटिक्ने बताएका छन। रिपोटर्स क्लब नेपालका एक कार्यक्रम बोल्दै थापाले संविधान निर्माणको क्रममा आफूहरुको धेरै विषयहरुमा फरकमत रहे पनि रचनात्मक भूमिका निर्वाह गर्ने प्रतिबद्धता ब्यक्त गर्दै प्रमुख दलहरुको गतिविधि हेर्दा समयमा संविधान नबन्ने तर बनि हाले पनि नटिक्ने आंशका ब्यक्त गरे। उनले विगतमा संविधान बन्न नसक्ने कारणहरु त्रूटिपूर्ण मार्गचित्र, निषेधको राजनीति र सत्ता लिप्साले अहिले पनि निरन्तरता पाईरहेको दाबी गर्दै अझै सरकार निर्माणको बेला भएको सात बुँदे सहमतिले प्रजातन्त्रका मुल्य मान्यताहरुलाई ध्वस्त बनाएको आरोप लगाए। थापाले संविधानसभाबाट समाधान खोजिनु पर्नेमा जोड दिदै उच्चस्तरीय राजनीतिक समिति गठन गर्ने निर्णय मुलुकको लागि घातक हुने चेतावनी दिए। उनले भने–संविधानसभा बाहिरबाट समाधान खोज्ने प्रबृतिले संविधान निर्माणमा अवरोध खडा गर्न सक्छ। यसले सार्वभौम संविधानसभाकेा अपमान गरेको छ।
डर, त्रास, प्रलोभन र बुथ कब्जाबाट पहिलो संविधानसभा निर्वाचनमा पहिलो बनेको एमाओवादीका शीर्षनेताहरु यसपटक पराजयको डरले चुनाव नै भाँड्ने षडयन्त्रमा लागेको खुलासा भएको छ । बाहिर चुनावको चर्को समर्थन गरे पनि अध्यक्ष प्रचण्डसहितका शीर्ष नेताहरु नै हार्ने सम्भावना बढ्दै गएपछि एमाओवादी नेताहरु मंसिर ४ को चुनाव सार्न पाए हुन्थ्यो भन्ने बहानाबाजी गर्न थालेका आज प्रकाशित साँघु साप्ताहिकमा खबर छ । पहिलो संविधान सभाको निर्वाचनमा जितेपछि एमाओवादी नेताहरुले आफूबाहेक अरु सबैलाई हरुवा भनेर अपमान गर्दै आफूहरु अजेय रहेकेा हुँकार गरेका थिए । तर यसपटक प्रचण्ड सिराहा ५ मा, बाबुराम भट्टराई रुपन्देही ४ मा हार्ने निश्चित देखिएको छ । त्यस्तै पहिले जितेका क्षेत्रबाट भागेर टुरिष्ट बन्दै हिंडेका वर्षमान पुन, गोपाल किराँतीलगायतका नेता पनि पराजय हुने डरले पिरोलिएका छन् । सम्बद्ध क्षेत्रका स्रोतहरुका अनुसार, अहिलेसम्म अध्यक्ष प्रचण्ड सिराह र काठमाण्डौं १० दुबै क्षेत्रमा कमजोर देखिएका छन् । काठमाण्डौं १० मा अझै पनि प्रतिस्पर्धामा अगाडि देखिए पनि सिरहा ५ मा भने हार्ने निश्चित भएको रिपोर्ट पार्टी कम्पनीबाट आएपछि पार्टीभित्रै खैलाबैला मच्चिएको छ । एमाओवादीको आन्तरिक आँकलन अनुसार सिरहा ५ मा प्रचण्ड करिब तीन हजार मतको अन्तरले एमालेका लिलानाथ श्रेष्ठभन्दा पछि परेका छन् । बैद्य माओवादीको पकड रहेको सो क्षेत्रबाट प्रचण्डले जितेमा सिंगा नेकपा(माओवादीको पराजय भएको ठहर्ने भएकाले बहिष्कारकै बीचबाट पनि बैद्यका कार्यकर्ताले प्रचण्डलाई हराउन प्रयास गर्ने तयारीमा रहेका छन् ।
माओवादी अध्यक्ष पुष्पकमल दाहाल ‘प्रचण्ड’ बुधबार आफ्नी नातिनी सृष्टि केसीको बिहेमा सहभागी भएर बेहुलाबेहुलीलाई शुभकामना दिएका छन्। सृष्टि प्रचण्डकी छोरी ज्ञानु दहालकी छोरी हुन्। चितवनमा स्थायी बसोबास गर्ने केसीको परिवार हात्तीवनमा बसोबास गर्छन्। सृष्टिले नवलपरासीका आशीष घिमिरेसँग लगनगाँठो कसेकी हुन्। जनवादी शैलीअनुसार भएको बिहे आधा घन्टाभन्दा कम समयमा सम्पन्न भएको थियो। नयाँ बानेश्वरस्थित इन्द्रेणी कम्प्लेक्स भएको बैवाहिक कार्यक्रम माओवादीका नेता झक्कु सुवेदीले सञ्चालन गरेका थिए। वैवाहिक कार्यक्रमअनुसार सुवेदीले बेहुलाबेहुली, प्रचण्ड, बेहुलाका बुबाआमा, बेहुलीका बुबाआमालाई मञ्चमा बसालेका थिए। बिहेमा बेहुलीतर्फमा माओवादीका उच्च नेताहरु बाबुराम भट्टराई, पोष्टबहादुर बोगटी, लेखराज भट्टलगायत सहभागी थिए। प्रचण्डकी श्रीमती र बेलुकी हजुरआमा सीता पौडेल, बेहुलीकी मामा प्रकाश दाहाल र ‘माइजु’ बिना थापामगरलगायत दर्जनौं आफन्त बिहेमा सहभागी थिए। बेहुला पक्षबाट पनि दर्जनौं पाहुना कार्यक्रममा निम्त्याएका थिए।
जन्मेपछि मृत्यु स्वभाविक छ। कसैले टारेर पनि टर्दैन। मृत्यु स्वभाविक हुँदाहुँदै पनि केही घटना र कसैको मृत्यु भने ह्दय विदारक हुने गर्छ। कसैको मृत्युले परिवार, आफन्त, छरछिमेक तथा साथीभाईलाई मात्र पिडा दिन्छ भने कसैको मृत्युले सिंगो समाज, जिल्ला मात्र नभई सबैलाई शोकमा डुबाउने गर्दछ। बुधबार अपरान्ह अर्घाखांचीमा भएको बस दुर्घटनाले पनि यस्तै अर्घाखांची जिल्लालाई मात्र नभई सिंगो मुलुकलाई नै शोकमा डुबाएको छ। गत फागुन ४ गते घटना बिर्सन नपाउंदै अर्घाखांचीले अर्को बिभत्स दुर्घटनालाई सामना गर्नुपरेको छ। एउटै दुर्घटनामा १९ जनाको मृत्यु भएपछि अहिले अर्घाखांची जिल्ला नै शोकमा डुबेको छ। बुधबार दिउसो १२ बजे ६० भन्दा बढि यात्रु बोकेर सन्धिखर्कबाट बुटवलको लागि हिंडेको लु.१ ख ६२३१ नं. को बस छुटेको १५ मिनेटमै दुर्घटनामा परेको थियो। सन्धिखर्कबाट १० किलोमिटरको दुरीमा पर्ने नरपानीमा आईपुग्दा बुटवलबाट सन्धिखर्कतर्फ ग्यास सिलिण्डर लिएर जांदै गरेको लु १ ख ७८२७ नम्बरको मिनि ट्रक संग ठोक्किदा उक्त दुर्घटना भएको जिल्ला प्रहरी कार्यालय अर्घाखांचीका प्रहरी प्रमुख प्रहरी नायव उपरीक्षक दिपेन्द्र जिसीले बताए। दुर्घटनामा परी ३ भारतीय नागरिक सहित १९ जनाको मृत्यु भएको छ। मृतकमध्ये कतिपय एउटै परिवारका धेरै जना परेको प्रहरीले जनाएको छ। दुर्घटनामा परी अर्घाखांचीको वाङला घर भई अर्घाखांची अस्पतालमा कार्यरत ३८ वर्षिय डा. विष्णु आचार्य, आचार्यको बुवा ७५ वर्षिय जनार्दन आचार्य, ठाडा ३ का ३४ वर्षिय गणेश बेल्बासे, २४ वर्षिय अनिता बेल्बासे, बुटवलका ५० वर्षिय कृष्ण श्रेष्ठ, छमि श्रेष्ठ, चन्द्रलाल श्रेष्ठ छन्। त्यसैगरी जुकेना ५ अर्घाखांचीका तिलकला बेल्बासे, नरपानीका २९ वर्षिय धनसरी बगाले, धारापानीका २६ वर्षिय नरेन्द्र बन्जाडे, ढाकावाङका २५ वर्षिय बसन्त क्षेत्री र प्यूठानका ३२ वर्षिय जनक खनाल छन्। त्यस्तै भारत सुपौलीका ४५ वर्षिय आबतला लम्बु, ५१ वर्षिय एमासुती लम्बु र नुर आलम छन्। मृतक मध्ये ३ जनाको सनाखत हुन नसकेको प्रहरीले जनाएको छ। मृतकमध्ये १३ जनाको घटनास्थलमा र अन्य ६ जनाको उपचारको क्रममा जिल्ला अस्पताल अर्घाखांचीमा मृत्यु भएको थियो। सोहि दुर्घटनामा ४४ जना घाइते भएका छन्। घाइते मध्ये २४ जनालाई थप उपचारका लागि नेपाली सेनाको एमआई १७ हेलिकप्टरबाट काठमाण्डौ लगिएको अर्घाखांची स्थित चन्दननाथ गणका गणपती रामकाजी थापाले बताए। घाइतेमध्ये १० जनाको लुम्बिनी अञ्चल अस्पताल बुटवल र १० जनाको जिल्ला अस्पताल अर्घाखांचीमा उपचार भइरहेको छ। घाइतेमध्ये बस र ट्रक ठोक्किएपछि बसबाट हाम फालेका अधिकांश यात्रुहरुको ट्रकमा लोड गरिएका ग्यांसका सिलिण्डरले थिचिएर मृत्यु भएको थापाले जनाए। घटनास्थलमा नेपाली सेना, नेपाल प्रहरी तथा स्थानीय दिनभर उद्धारमा लागेका थिए। १२ जना जिल्लावाशीको एउटै दुर्घटनामा मृत्यु भएको र ४५ जना घाइते भएपछि अहिले जिल्ला शोकमा छ। बस दुर्घट्नामा परेका घाईतेहरुलाई थप उपचारका लागि राजधानी ल्याउने क्रममा त्रिभुवन विमानस्थलमा सुरक्षाकर्मीले एम्बुलेन्स तर्फ लग्दै। बस दुर्घट्नाका घाइतेहरु थप उपचारका लागि टिचिङ अस्पताल लाने क्रममा एम्बुलेन्सको पर्खाईमा। बस दुर्घट्नाका घाईते एक बालिका आफन्तका साथमा।
चौधरी ग्रुपका अध्यक्ष विनोद चौधरी होमल्याण्ड रियल स्टेट अवार्ड, २०७० द्वारा सम्मानित भएका छन्। नेपालमा सबैभन्दा पहिले रियल स्टेट व्यवसाय शुरु गरेर यस व्यवसायलाई मार्ग दर्शन गरेको सम्मान स्वरुप उक्त अवार्ड प्रदान गरिएको हो । राजधानीको होटल सोल्टीमा सोमबार सा“झ आयोजना गरिएको अवार्ड वितरण समारोहमा शहरी विकास मन्त्री डा. नारायण खड्काले अवार्ड हस्तान्तरण गर्नु भएको हो । अध्यक्ष चौधरीको तर्फबाट ग्रुपका कार्यकारी निर्देशक बरुण चौधरीले अवार्ड लिएका छन् । ‘नेपालमा रियल स्टेट व्यवसायको अवधारणा नै नबनिसकेको समयमा हामीले यस व्यवसायमा हात हालेका थियौ“ । काठमाडौंको अव्यवस्थित शहरीकरणलाई व्यवस्थित बनाउन हामीले सामुहिक आवासको अवधारणा कार्यान्वयनमा ल्याएका हौ“ ।’ ग्रुपका अध्यक्ष चौधरीले भने, ‘अहिले रियल स्टेट व्यवसाय नया“ उचाईमा पुगेको देख्न पाउदा मलाई खुसी लागेको छ ।’ चौधरी ग्रुपले २०५८ सालमा सामुहिक आवास योजना शुरु गरेको हो । सिजी डेभलपर्समार्फत ग्रुपले उच्च गुणस्तरीय हाउजिङ परियोजनाहरु सम्पन्न गर्दै आएको छ । ग्रुपले काठमाडौं रेसिडेन्सी, माउन्ट भ्यू रेसिडेन्सी (फेज १ र २) सम्पन्न गरिसकेको छ भने सिजी हिल्स परियोजना अन्र्तगतका घरहरु निर्माणको अन्तिम चरणमा छन् । सिजी हिल्स परियोजना अन्तर्गत काठमाडौंको हात्तिगौ“डामा निर्माण भईरहेका ४९ वटा ‘लक्जरी भिल्लाज’हरु नेपालकै नमूनायोग्य हाउजिङका रुपमा विकास गर्ने लक्ष्य छ । सिजी डेभलपलर्सले निर्माण गरेका प्रोजेक्टहरुप्रति उपभोक्ताहरुको आकर्षण रहदै आएको छ ।
राष्ट्रिय लिग खेल्न नपाउने क्लवको गुनासो बढ्न थालेपछि अखिल नेपाल फुटबल संघ एन्फाले ए डिभिजन लिगबारे छलफल गर्न बैठक डाकेको छ। राष्ट्रिय लिग अवधारणा सार्वजनिक गर्दै एन्फाले वैशाख ११ गते यो वर्ष ए डिभिजन लिग नगर्ने घोषणा गरेको थियो। त्यो घोषणासँगै गत वर्ष ए डिभिजन हैसियतमा कायम ११ र बढुवा १ गरी १२ मध्ये ६ क्लवले यो वर्ष लिग खेल्न बाट वन्चित हुने अवस्था बनेको थियो। एन्फाका प्रमुख कार्यकारी अधिकृत इन्द्रमान तुलाधरले आइतबार ए डिभिजन क्लवको बैठक राखिएको जानकारी दिएका छन्। फ्रेन्डस्, सरस्वती, हिमालयन शेर्पा र मछिन्द्र क्लवले गत वर्षको तयारी र पुरस्कार रकम उपलब्ध नगराएसम्म एन्फको कुनैपनि कार्यक्रममा भाग नलिने भन्दै गत वैशाख ७ गते ए डिभिजन क्लव बैठक बहिष्कार गरेका थिए। नागरिक दैनिकमा खबर छ ।
रातको समयमा पेट्रोलियम पदार्थ सकिएर वा नपाएर तनावमा हुनुहुन्छ भने अब तपाईंको चिन्ता सकिएको छ। अब तपार्इंले रातको समयमा पनि उपत्यकाभित्रै सहजै पेट्रोलियम पदार्थ पाउन सक्नुहुनेछ। सर्वसाधारणको हितलाई ध्यानमा राखी नेपाल प्रहरीले २४सै घन्टा आफ्नो पेट्रोल पम्प खुला राख्न थालेको खबर आजका पत्रपत्रिमा छापिएको छ। प्रधान कार्यालयसँगै रहेको प्रहरी पेट्रोल पम्प बुधबारदेखि नै २४ घन्टाका लागि खुला गरिएको हो।राजधानीमा खबर छापिएको छ। प्रहरी महानिरीक्षक उपेन्द्रकान्त अर्यालले जनतासँग प्रहरीको सुमधुर सम्बन्ध स्थापित गर्ने योजनाअनुसार पहिलो कार्यक्रमका रूपमा २४सै घन्टा पेट्रोल पम्प खुला राख्ने नीति लिएका हुन् । सर्वसाधारणलाई बढीभन्दा बढी सेवा दिने र जनताको विश्वास जित्ने उद्देश्यका लागि बुधबारबाटै २४सै घन्टा पेट्रोल पम्प खुला गरिएको प्रहरी प्रवक्ता प्रहरी वरिष्ठ उपरीक्षक (एसएसपी) गणेश केसीले जानकारी दिए। नेपाल प्रहरीले जनताको सेवामा कुनै कसर बाँकी राख्न नहुने नीतिअनुसार महानिरीक्षक अर्यालको निर्देशनमा बुधबारबाटै २४सै घन्टा पम्प खुला गरिएको एसएसपी केसीको भनाइ छ । ‘सर्वसाधारणलाई सकेसम्म बढी सेवा र सुविधा प्रदान गर्न प्रहरी प्रधान कार्यालय नक्सालमा रहेको प्रहरी कल्याण पेट्रोल पम्प बुधबारबाट २४सै घन्टा खुला गरिएको छ,’ प्रहरी प्रवक्ता केसीले राजधानीसँग भने । उनले प्रहरी प्रधान कार्यालयको यस निर्णयबाट उपत्यकाका सर्वसाधारण लाभान्वित हुने तथा पेट्रोलियम पदार्थ नपाएर कोही पनि समस्याको भागीदार बन्नुनपर्ने बताए । प्रहरीको यस निर्णयप्रति उपत्यकाका सर्वसाधारणले निकै खुसी व्यक्त गरेका छन् । अब रातमा पनि पेट्रोलियम अभाव नहुने भएको भन्दै उनीहरूले यसलाई प्रचारका रूपमा भन्दा पनि निरन्तरता दिन पनि सुझाएका छन् । ‘प्रहरीको यो निर्णय निकै राम्रो काम हो, यस्तै सेवा दिने र अपराध नियन्त्रणमा लागे प्रहरीसँग जनताको सम्बन्ध निकै सुमधुर हुन्छ,’ अनामनगरमा बस्दै आएका गोविन्द घिमिरेले भने ।

निर्वाचनमा जनताबाट पराजित भयो भने पनि आफू र आफ्ना राजनीतिक शुभचिन्तकको भविष्य बचाउन मुस्किल। प्रत्यक्षतर्फ एकभन्दा बढी क्षेत्रबाट जित्यो भने पनि विद्यमान निर्वाचन ऐन अनुसार एक क्षेत्र छाड्नुपर्ने प्राबधानका कारण कुन क्षेत्र लिने र कुन क्षेत्र छाड्ने भन्ने निर्णय लिन कठिन। संविधानसभा निर्वाचनमा प्रत्यक्षतर्फ गृहजिल्ला बाँके क्षेत्र नम्बर ३ र चितवन ४ बाट निर्वाचित भएका नेपाली कांग्रेसका सभापति सुशील कोइरालालाई यस्तै कठिन स्थिति महसुस भइरहेको छ। चितवनको क्षेत्र छाडेर गृहजिल्ला बाँकेको क्षेत्र कायम राखौं भने चितवनमा दिलोज्यान दिएर पार्टी र पार्टी सभापतिलाई निर्वाचनमा विजय गराएका कार्यकर्ता बिच्कने डर। गृहजिल्ला छाडेर चितवनको निर्वाचन क्षेत्र लिउँ भने बाँकेमा झिनो मतअन्तरले पराजित भएका गाईछाप धवल शमशेरले उपनिर्वाचनमा उछिट्याइदिने हुन् कि भन्ने चिन्ता। सभापति कोइरालाले धेरै सोचविचार गरेर चितवन छाड्ने सुइँको पाएका चितवनका जिल्ला कांग्रेस सभापति टेकप्रसाद गुरुङ, पूर्वसभासद जगन्नाथ पौडेल २०/२५ जना नेता कार्यकर्ता लिएर कोइराला निवास पुगे। आफ्नो पालो आएपछि निवासको पहिलो तलामा फूलमाला र खादा लिएर गएका नेता कार्यकर्ताले बधाइ र शुभकामना व्यक्तमात्र गरेनन्, उनीहरुले सभापति कोइरालासँग भने, ‘सुशील दा अब तपाईले चितवनका नेता कार्यकर्ता र आम मतदाताको अपेक्षा अनुसार बरु बाँके छाडेर यही क्षेत्रमा आफ्नो सभासदको पद कायम गर्नुपर्छ।’ कार्यकर्ताको भावना बुझेका सभापति कोइरालाले उनीहरुसामु कुनै बनाबटी कुरा नगरी आफुलाई लागेको तितो यथार्थ यसरी पोखे, ‘अब के गर्ने ? चितबन छाडौं तपाईंहरु नछाड भन्नुहुन्छ । बाँके छाडौं त्यो गाई चिन्हवालाले उपनिर्वाचनमा हामीले जितेको सिट उछिट्याउने हो कि भन्ने चिन्ता। हेरौं पछि के गर्ने सबैसँग सरसल्लाह गरेर निर्णय गरांैला,’ कोइरालालाई उद्धृत गर्दै चितवनका एक नेताले सेतोपाटीलाई भने। सभापति कोइरालालाई निर्वाचन ऐनमा भएको प्रावधान पनि थाहा रहेनछ। अनि उनले कार्यकर्ताहरुसँग प्रश्न गरे, ‘अँ साँच्चै कहिलेसम्ममा राजीनामा गर्नुु पर्ने हो?’ जवाफमा पूर्वसभासद पौडेलले सुझाए, ‘परिणाम आएको एक महिनाभित्र।’ निर्वाचन ऐनअनुसार दुई निर्वाचन क्षेत्रबाट निर्वाचनमा विजय भएको व्यक्तिले निर्वाचन परिणाम सार्वजनिक भएको ३० दिनभित्र सभामुख समक्ष एक क्षेत्रबाट राजीनामा दिएको पत्र पेस गर्नुपर्छ। त्यसरी रिक्त हुन आएको क्षेत्रमा आयोगले जतिसक्दो चाँडो उपनिर्वाचन गर्नुपर्छ।