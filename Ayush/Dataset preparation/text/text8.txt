जिल्ला प्रहरी कार्यालय इलामले एकसातामै जिल्लाका विभिन्न स्थानबाट २५ जना अभियुक्तलाई पक्राउ गरी जिल्ला अदालतमा बुझाएको छ । अदालतले कैद तथा जरिवाना तोकेपछि फरार रहेका ती अभियुक्तलाई प्रहरीले घरबाटै पक्राउ गरी अदालतमा बुझाएको हो । पक्राउ पर्नेमा चमैता–६ का ३२ वर्षीय गौबबहादुर गुरुङ, चमैता–२ का २५ वर्षीय ईश्वरा सोनाम दर्जी, पञ्चकन्या–१ का ६५ वर्षीय सूर्यबहादुर राई, २६ वर्षीय रत्नबहादुर राई, ३० वर्षीया पूर्णमाया राई, ६३ वर्षीया फूलमाया राई, ५७ वर्षीय शेरबहादुर राई, ३२ वर्षीय हर्क राई र ३९ वर्षीय नरबहादुर राई रहेका छन् । यसैगरी, चमैता–६ निवासी ३५ वर्षीय मणिप्रसाद राई, ३२ वर्षीय दिनेश राई, १८ वर्षीय केशव गुरुङ, निङ्मा शेर्पा, साँखेजुङ–७ का ५१ वर्षीय नयेन्द्र विक, फूएँतप्पा–८ का ४२ वर्षीय धनबहादुर तामाङ, चुलाचुली–५ का २७ वर्षीय राजकुमार राई पनि गिरफ्तारीमा परेका छन् । सिद्धिथुम्का–२ निवासी ५२ वर्षीय टेकबहादुर मगर, फिक्कल–७ का केशरबहादुर कुलुङ, ४६ वर्षीय राजकुमार राई, कन्याम–२ का नन्दिका रेग्मी र ३२ वर्षीय नेत्रप्रसाद रेग्मी पनि समातिएका छन् । कत्र्तव्य ज्यान, वन फँडानी, चन्दा सङ्कलन, लुटपाट र चोरीका घटनामा संलग्नलाई ती अभियुक्तलाई पक्राउ गरी अदालत बुझाइएको प्रहरी नायब उपरीक्षक भीमबहादुर दाहालले बताए । अदालतबाट फरार अभियुक्तहरु पक्रन प्रहरी चौकी, इलाका र जिल्लाले विशेष टोली परिचालन गरेको हो । रासस ––––––––
नेकपा एमाले रुपन्देहीका जिल्ला कमिटी सदस्य एवं उद्योग व्यवसाय बिभाग प्रमुख एजाज आलमले आफ्नो दुवै पदबाट राजिनामा दिएका छन्। आलमले एक विज्ञप्ति जारी गर्दै रुपन्देही उद्योग संघमा एमाले निकट व्यवसायीहरुको बहुमत हुँदाहुँदै पनि संघको सम्पन्न अधिवेशनबाट अध्यक्ष लगायतका केहि पदहरुमा पार्टीका उम्मेदवारहरुले पराजय भोग्नुपरेको र आफू पार्टीको उद्योग ब्यवसाय बिभाग प्रमुख भएको हैसियतले त्यसको नैतिक जिम्मेवारी लिंदै पदबाट राजिनामा दिएको बताएका छन्। जारी विज्ञप्तीमा निर्वाचनमा आफू संयोजक रहेको रामप्रसाद बस्याल नेतृत्वको समूहबाट अधिकांश उम्मेदवारहरु विजयी भएतापनि अध्यक्ष लगायत केही प्रमुख पदहरुमा पराजय भोग्नु परेको कारण आफूले नैतिकताको आधारमा राजिनामा दिएको उल्लेख गरिएको छ। विज्ञप्तिमा रुपन्देही उद्योग संघमा अत्यधिक एमालेका संगठित सदस्य तथा साधारण सदस्य समेत रहि बिभिन्न तहको जिम्मेवारी सम्हालेका उद्योगीहरु सदस्य भएतापनि पार्टी जिल्ला नेतृत्वको अनाबश्यक हस्तक्षेप र पार्टिका जिम्मेवार सदस्यहरुबाट भएको अन्तर्घातका कारण एमाले निकट उम्मेदवारले पराजय भोग्नु परेको उल्लेख गरिएको छ। आलमले निर्वाचनमा बिजयी पदाधिकारी तथा सदस्यहरुलाई बधाई एवं सफल कार्यकालको शुभकामना दिदै निर्वाचनमा मतदान गरी सहयोग गर्ने सम्पुर्ण सदस्य उद्योगीहरु प्रति धन्यवाद एवं आभार ब्यक्त गरेका छन्। आलम उद्योग संघमा २ कार्यकाल अध्यक्ष रहनु भएका पूर्व अध्यक्ष समेत हुन्। कुल ७ सय ८० उद्योगी सदस्य आवद्ध रहेको रुपन्देही उद्योग संघको सोमबार सम्पन्न अधिवेशनबाट वोनिन पियाको नेतृत्वमा नयाँ नेतृत्व चयन भएको हो। पिया नेपाली कांग्रेस निकट मानिन्छन्।
पर्सा प्रहरीले आफ्नै श्रीमती बेच्न खोज्ने वीरगन्ज उपमहानगरपालिका–७ बस्ने २१ वर्षीय मोहम्मद सदाम हुसेनलाई पक्राउ गरेको छ। छ महिनाअगाडि विवाह गरेर ल्याएकी श्रीमतीलाई हुसेनले बुधबार बिहान बब्लु भन्नेलाई ५० हजार भारतीय रुपैयाँमा बिक्री गर्न लागेको प्रहरीले दाबी गरेको छ। वीरगन्ज–१८ मा पीडितलाई फेला पारी उद्धार गरिएको जिल्ला प्रहरी कार्यालय पर्साले जनाएको छ । पक्राउ परेको हुसेनलाई आवश्यक कारबाहीका लागि जिल्ला प्रहरी कार्यालयमा राखिएको छ । घटनाको विषयमा थप अनुसन्धान जारी रहेको पर्साका प्रहरी नायब उपरीक्षक वासुदेव खतिवडाले जानकारी दिए। रासस
संविधानसभा निर्वाचनपछि नयाँ सरकार नबनेकाले संसद्मा सत्तापक्ष र प्रतिपक्ष छैन। संसदमा दल र नेताहरुको भूमिकामा भने कांग्रेस–एमाले सत्तापक्ष र एमाओवादी–राप्रपा नेपाल प्रतिपक्ष देखिएको कान्तिपुरमा दुर्गा फुँयालले समाचार लेखेका छन्। अन्तरिम चुनावी सरकारका तर्फबाट सदनमा पेस भएका अधिकांश अध्यादेशमा एमाओवादी सांसदले विरोध गरेका मात्र छैनन्, नेमकिपासहितका सान दलले जस्तै अध्यादेशको विपक्षमा मतदान गरेका छन्। कांग्रेस–एमाले नेताहरुले भने अध्यादेशको पक्षमा सम दिनेमात्र नभई विरोधमाथिको छलफलमा सैद्धान्तिक बहस र प्रतिवाद गरिरहेका छन। एमाओवादी सांसद भने आफ्नो नेतृत्वको पूर्ववर्ती सरकारले जारी गरेको अध्यादेशको समेत विपक्षमा उभिएका छन।
एमाओवादीकी केन्द्रीय सदस्य हिसिला यमीले संविधानसभाको निर्वाचन जीवनमरणको सवाल भएको बताएकी छन्। एमाओवादी काभ्रेको जनसम्बन्ध सुधार अभियानअर्न्तगत आज जिल्लाको र्‍याले गाविसमा भएको कार्यक्रममा उनले नेकपा–माओवादीको विरोधले कुनै पनि हालतमा मङ्सिरको चुनाव नरोकिने दाबी गरीन। उनले जनयुद्धको अन्तिम लक्ष्य भनेकै संविधानसभामार्फत जनताको संविधान बनाउने हो भन्दै लक्ष्य पूरा गर्नकै लागि संविधानसभाको चुनाव आवश्यक भएको बताइन्। नेत्री यमीले वार्ताको माध्यमद्वारा आफ्ना माग पूरा गराउन नेकपा–माओवादीलाई आग्रह पनि गरीन्। उनले संविधानसभामा महिलाको उपस्थिति बढाउन ग्रामीण भेगका महिलाको भूमिका महत्वपूर्ण हुने उल्लेख गर्दै महिला हक प्राप्तिका लागि सबै एकजुट हुनुपर्ने बताइन्। एमाओवादी काभ्रेले आगामी संधिानसभाका लागि 'पहिचानसहितको सङ्घीयता, सङ्घीयतासहितको संविधान : निर्वाचनका लागि जनसम्बन्ध अभियान' भन्ने मूल नारा लिएर जिल्लाको ८७ गाविस र तीन नगरपालिकामा जनसभा तथा अन्तर्क्रिया गर्ने कार्यक्रम तय गरेको छ। रासस
नेपालको तेस्रो महत्वपूर्ण पर्यटकीय गन्तव्यका रूपमा परिचित चितवनमा पुस ११ गतेदेखि दसाँै अन्तर्राष्ट्रिय हात्ती महोत्सव आयोजना गरिने भएको छ। अन्तर्राष्ट्रिय क्षेत्रमा नेपाललाई खेल पर्यटनको प्रमुख गन्तव्यस्थलका रूपमा पहिचान गराई आन्तरिक तथा बाह्य पर्यटन प्रवर्द्धन र वन्यजन्तु संरक्षणप्रति जनचेतना अभिवृद्धि गर्ने उद्देश्यले चितवन क्षेत्रीय होटल संघद्वारा आयोजना गर्न लागिएको पाँच दिने सो महोत्सवमा हात्ती दौड प्रतियोगिता, हात्तीका छावाको फुटबल, हात्तीको शृङ्गार, टाँगा दौड, गाडा दौड, डुङ्गा दौड प्रतियोगिता आयोजना गरिने छ। साथै महोत्सवमा हात्तीको दिनचर्चा बारे जानकारी दिनुका साथै राष्ट्रिय तथा स्थानीय कलाकारहरुद्धारा विविध सांस्कृतिक कार्यक्रहरु गर्ने कार्यक्रम रहेको छ। साथै थारुलगायतका सांस्कृतिक कार्यक्रम, खाद्यान्न प्रदर्शनी र विविध मनोरञ्जनात्मक कार्यक्रम पनि गरिने आज यहाँ आयोजित पत्रकार सम्मेलनमा जानकारी गराइयो। ती प्रतियोगितामा सात वटा विदेशी संस्थाका साथै लाइन्स क्लब, व्यापारिक संस्थालगायत वाणिज्य बंैकगरी करिब बीस वटा टोलीले प्रतिस्पर्धा गर्ने र विजयी टोलीलाई नगद तथा कदरपत्र दिइने महोत्सवका संयोजक केशव पाण्डेले बताए। हात्तीको राजधानी भनेर चिनिएको चितवनमा महोत्सवका बेला यहाँ रहेका करिब १०० हात्तीलाई प्रदर्शनीमा ल्याइने होटल संघका सदस्य घनश्याम श्रेष्ठले बताए। एसियाको सर्वोत्कृष्ट राष्ट्रिय निकुञ्जमध्येको एक चितवन राष्ट्रिय निकुञ्जमा बर्सेनि ठूलो सङ्ख्यामा विदेशी पर्यटकहरू वन्यजन्तु, चराचुरुङ्गी र जैविक विविधताको अध्ययन र अवलोकन गर्न आउने गरेका छन्। यहाँका करिब १०० होटल र घरबास (होमस्टे)ले राम्रो व्यापार गरिरहेको छ। चितवन राष्ट्रिय निकुञ्ज विश्व सम्पदा सूचीमा सूचिकृत छ भने यहाँका सौराहा, माडी, थारु सङ्ग्रहालय, बाघमारा क्षेत्र पर्यटकीय गन्तव्यस्थल हुन्। ३१ लाख ३३ हजार ९ सयको अनुमानित लागतमा हुने महोत्सव पुस १५ गतेसम्म चल्नेछ।
१७ वर्षे एउटा ठिटो परिपक्क हुन जति समय लाग्छ त्यति समय नेपाली टोलीलाई लागेन १ छोटो इतिहास बोकेको नेपाली टोलीलाई आगामी टि-ट्वान्टी वर्ल्डकपको ढोका खुलेको छ । यसैबीच सधै अरु रास्ट्रको समर्थन गर्नुपर्ने बाध्यताबाट नेपाली क्रिकेट फ्यानहरुले ढुक्कको सास फेरेका छन् । यसलाई नेपालले खेलकुदमा प्राप्त गरेका उपलब्धिमध्ये सबैभन्दा ठूलो ऐतिहासिक सफलता मान्न सकिन्छ । समयसँगै परिवर्तन गरिएको क्रिकेटका प्रतियोगिता मध्ये टि-ट्वान्टी प्रतियोगिता कान्छो तथा रुचाईएको प्रतियोगिता हो । वर्खेयाममा झरीले खेल मैदान हिलाम्मे हुने बिडम्बनाको बाबजुद नेपाली टोलीले अन्तिम ३-४ महिना गरेको मेहनत र केहि महत्वपूर्ण अभ्यास खेलनै बंगलादेशको टिकटका लागि पर्याप्त बन्यो । भर्खरै पालुवा पलाउदै गरेको नेपाली क्रिकेटको यात्रा फेसबुकका वालहरुमा पोस्ट गरिएका बधाईका स्ट्याटसहरु जस्तो सहज पक्कै थिएन । आधारभूत संरचनासमेत राम्रो नभएको अवस्थामा नेपाली खेलाडीले कहिले झापाको फुटबल चौर त कहिले भैरहवाको फुटबल चौरमा क्रिकेट गेम खेले । नेपाली टिमको लागि नमिठो सत्य टि.यू बाहेक अर्को उपयुक्त क्रिकेट मैदान नै नहुनु पनि हो । त्यसो त नेपाली खेलाडीहरु क्यानको अनेक झमेलाबाटसमेत अछुतो हुन सकेनन् । वर्षभरिनै राजनीतिक खिचातानीमा लागेका राजनीतिक दलहरुको ध्यान न त झन नेपाली खेलाडीको सेवा सुबिधामा कहिले पो गयो र ? त्यसको प्रस्ट उदाहरण भर्खरै नेपालले खेलेको छनोट खेलमा देखा पर्यो । व्यक्तिगत सुविधाको त परै जाओस नेपाली टिमसँग पर्याप्त ब्याटकोसमेत अभाव भएको रहस्य खुल्यो । त्यो थाहा भएपछि दुबईमा काम गर्न गएका नेपाली क्रिकेट समर्थकहरुको पहलमा चन्दा संकलन गरिएको समाचारले भित्री कमजोरी पक्षको पर्दाफास हुन्छ । यस्तो वातावरणकोबिचमा बंगलादेशको यात्रा कस्तो होला, सबैको उत्सुकताको बिषय हो । बिगतका तितो सत्यहरुलाई पन्छाएर अगाडि बढ्ने हो भने अब हामीले बिगतका कमिकमजोरीहरु सुधार्नु आवस्यक छ । वर्ल्डकप खेल्नु मात्रै नभएर आफ्नो स्थान सुरक्षित राख्नसमेत नेपाललाई ठूलो चुनौती छ । यसका निम्ति भर्खरै सकिएको संबिधानसभाको चुनावले बन्ने नयाँ सरकारको ध्यान कतीको जाने हो त्यो भने हेर्न बाकी छ । खेलाडीका निम्ति पर्याप्त सुविधा प्रदान गर्नु र अझै नयाँनयाँ खेलाडी उत्पादनका निम्ती क्यानसँग नेपाल सरकारले हातेमालो गर्नसके संभावनाको ढोका बिस्तारै खुल्दै जानेछ । स्थानीयस्तर बाटै प्रतियोगिताहरु संचालन गरेर देशभरिबाट खेलाडी छनोट गर्ने राम्रो रणनीति नभएसम्म नेपाली टिम सधै झैँ केहि प्रमुख टाउकोको भरमा चल्नु पर्ने बाध्यता पर्नेछ । त्यो नेपाली टिमको लागि पक्कै सुखद हुनेछैन । क्रिकेटलाई विकाश गरेर नेपालले आगामी दिनमा ठूलाठूला राष्ट्रहरुसँग आफ्नै देशमा प्रतियोगिता खेल्ने अवसरको सिर्जना गर्ने हो भने नेपालले पर्यटकीय हिसावलेसमेत आर्थिक लाभ लिन सक्नेछ । यसका निम्ति सबै क्षेत्रको समन्वय जरुरी छ । सरकारले बजेट मात्र नभएर क्रिकेटमा प्राइभेट लगानीको वातावरण सिर्जना गरे अझै लाभदायक देखिन्छ । नेपाली क्रिकेटको हितको लागि गठन हुने क्यान नेपालको भूमिका अलि फराकिलो बनाउँदै लाने र गठन प्रकियामा राजनीतिक खिचातानी नहुने हो भने केहि सहज हुन्छ । क्रिकेटनै नबुझ्ने व्यक्तिहरुलाई समितिमा राखिनु नेपाली क्रिकेटको अर्को ठूलो बिडम्बना हो । अहिले खेलिरहेका खेलाडी मात्र नभएर क्रिकेटबाट सन्यास लिएका पुराना खेलाडीहरुसँगको हातेमालोमा केहि परिवर्तनका घाम झुल्कनेछ । हाम्रा नेपाली टिमको जितका रेखाहरु कोर्ने हाम्रा मुख्य प्रशिक्षक पुबुदु दसानायकेको दिमागलाई सहि प्रयोग गर्ने हो भनेपनि नेपाली टोली तिखार्न निकै ठुलो भूमिका हुनेछ । पछिल्ला ठूला प्रतियोगितामा नेपालले मारेको फड्कोको मुख्य नायक प्रशिक्षक पुबुदुनै हुन् । उनको आगमनसँगै नेपालको मनोबल उच्च हुदैगएको छ । सधै उत्कृष्ठ प्रदर्शन गर्ने नेपाली क्याप्टेन पारस खड्कालगायत सबै खेलाडीलाई जोगाईराख्न, उनि र उनको टिमलाइ हौसलाको जरुरी छ । त्यसका निम्ति सबै क्षेत्रबाट बहस र प्रयासको थालनी हुने हो भने बंगलादेश यात्रा केहि सुरक्षित र सुखद हुन् सक्छ । जितका समय घोषणा गरिने केहि पुरस्कारले खेलाडीको मनोबल उच्च भएपनि वर्षभरिनै प्रतियोगिता सञ्चालन गर्ने सम्बन्धित निकायको जगरूपता देख्न पाईयोस । भर्खरै चुनाबबाट संबिधानसभाको टिकट जितेका दलका नेताहरुको ध्यान नेपाली क्रिकेट टोलीको बंगलादेश यात्रातिरसमेत जाओस । आगामी वर्ल्डकपमा आफ्नै आँखासामू ठूला टिमबीरुद खेल हेर्ने सम्पूर्ण नेपाली समर्थकको चाहना हो । नेपालको बंगलादेश यात्रा सुनमा सुगन्ध बनोस शुभकामना । मनहरी-३ मकवानपुर हाल: जर्मनी
मन्त्रिपरिषद्लाई पूर्णता दिन कांग्रेसबाट कस-कसलाई कुन-कुन मन्त्रालयमा पठाउने भन्नेबारे सोमबार २ बजे कांग्रेसका शीर्ष नेताहरु बैठक बस्ने भएका छन्। यो बैठकले कांग्रेसबाट मन्त्री बन्नेहरुको अन्तिम सूची तयार गर्नेछ। बैठकमा कोइराला पक्षबाट कृष्ण सिटौला, रामशरण महत, मिनेन्द्र रिजाल र दीपकुमार उपाध्याय रहनेछन् भने देउवा पक्षबाट विमलेन्द्र निधि र पूर्णबहादुर खड्का सहभागी हुनेछन्। एमालेका तर्फबाट वामदेव गौतम उपप्रधानसहित गृह मन्त्रालय लिएर सरकारमा जाने सहमति भएपछि कांग्रेस र एमालेले १०-१० मन्त्रालय लिएर मन्त्रिपरिषद् विस्तार गर्ने तयारी भइरहेको छ। कांग्रेसबाट देउवा पक्षले चार जना मन्त्रीको नाम तय गरे पनि ती नाममा अन्तिम निर्णय हुन बाँकी छ। कोइराला पक्षको नाममा अन्तिम निर्णय भइसकेको छैन। यसअघि रक्षा मन्त्रालय भने प्रधानमन्त्री सुशील कोइरालाले राख्ने अनौपचारिक सहमति भएको छ।
छिमेकी मुलुकमा राजनीतिक संस्थापन विरुद्ध नागरिकको आक्रोश प्रतिनिधित्व गर्दै ‘आम आदमी पार्टी’ले तेस्रो शक्तिको उदय गर्ने सम्भावना एक भारतीय पत्रकारले गरेका छन्। वीपी कोइराला फाउण्डेशन र भारतीय दुतावासले भारतीय पुस्तकालयमा नियमित आयोजना हुने प्रवचनका लागि निम्त्याएका भारतीय पत्रकार सिद्धार्थ बद्र्धराजन भर्खर उदाएको उक्त पार्टीबारे बोल्दै थिए। उनले भने, ‘राष्ट्रिय राजनीतिको तेश्रो शक्ति बन्न यसअघि थुप्रै दलहरुले गरेको कमजोरीभन्दा ठीक विपरित आम आदमी पार्टी अहिलेसम्म दृढ देखिएको छ ।’ तेस्रो मोर्चा भनिने क्षेत्रीय तथा वाम दलहरुबीच वैचारिक मतभेद धेरै रहेको औंल्याउँदै उनले भर्खरै नयाँ दिल्ली राज्यमा सरकार गठन गरेर हलचल मच्चाएको यो नयाँ पार्टीले त्यो ठाउँ लिनसक्ने बताए । भारतीय जनता पार्टी र कांग्रेस आई नेतृत्वका गठबन्धनहरुमध्ये कसैको बहुमतको सम्भावना नदेखिएको अवस्थामा आगामी मे महिनातिर हुन लागेको लोकसभा निर्वाचनमा यो नयाँ पार्टीले कति सीट जित्छ त्यसमै भावी सत्ता गठबन्धनको निधो हुने पनि उनले व्याख्या गरे । ‘दि हिन्दू’ दैनिकका प्रधान सम्पादकबाट केही महिनाअघि निस्केका बद्र्धराजनले प्रष्ट पार्दै भने, ‘नरेन्द्र मोदीको राष्ट्रिय आकांक्षामा आम आदमी पार्टी सबैभन्दा ठूलो चूनौती बनेको छ ।’ मोदी प्रमुख विपक्षी भारतीय जनता पार्टी (विजेपी)का तर्फबाट आगामी चुनावमा प्रधानमन्त्रीका दाबेदार हुन् । ‘आम आदमीले अर्ध सहरी एवं अर्ध ग्रामीण क्षेत्रहरुमा बलियो उपस्थिती देखाउने संकेत देखिएको छ,’ उनले भने, ‘र, त्यसले सबैभन्दा बढी असर गर्ने नै भारतका दुई प्रमुख दल कांग्रेस र विजेपीलाई नै हो ।’ विपक्षी मुद्दाका साथमा जाने विजेपीलाई थुप्रै आकर्षक नारा बोकेर आएको आम आदमीले सबैभन्दा बढी क्षति पु¥याउने उनको आंकलन थियो । कांग्रेस र विजेपीबीच द्धिपक्षीय प्रतिस्पर्धा बलियो हुने निर्वाचन क्षेत्र तथा ती दलसहित थप केही दलको प्रतिस्पर्धा हुने क्षेत्रमा आम आद्मी जित्न सक्ने सम्भावना पनि उनले देखाए । ‘आम आदमीको उदयले विशेष गरेर निराश युवा पुस्तामा आशाको सञ्चार गरेको छ,’ उनी भनिरहेका थिए, ‘भारतीय राजनीतिमा पैसाको व्यापक चलखेल अभिन्न अंग बनिसकेको अवस्थामा यो उदयले कस्तो नतिजा ल्याउँछ भन्ने जिज्ञासा सबैमा छ ।’ आम आदमीको लहरले नेपाललाई पनि प्रभावित पार्छ कि ? भन्ने सहभागीको जिज्ञासामा भने उनले अनभिज्ञता प्रकट गरे । ‘हरेक मुलुकका आफ्ना विशिष्ट परिस्थिति हुन्छन्,’ उनले भने, ‘नेपाल वा पाकिस्तानमा यसले के प्रभाव पार्छ भन्ने बारेमा म यसै भन्न सक्दिनँ ।’ उनले पाकिस्तानका पूर्व क्रिकेट खेलाडी इमरान खानको राजनीतिमा संलग्नतालाई भने त्यहाँका युवा पुस्ताको आकांक्षासँग जोडेका थिए ।
प्रसूति व्यथाले च्यापेकी राजविराज नगरपालिका–३ की नीलम चौधरीलाई आफन्तले गत वैशाख ३० गते विराटनगर–१२ को श्री अस्पताल भर्ना गराए। अस्पताल भर्ना गराएको आधा घन्टामै डाक्टरले अप्रेसन गर्नुपर्छ भने। केहीबेरमै अप्रेसनको चाँजो मिल्यो, नीलमको पेट चिरेर छोरी निकालियो। चार दिनसम्म राखेपछि डाक्टरले उनलाई ‘डिस्चार्ज’ गरिदिए। ‘डिस्चार्ज’ गर्दा हल्का ज्वरो भने आइरहेकै रहेछ। नीलम देवकोटाचोकस्थित आफन्तकोमा आराम गर्न भनेर बसिन्। अस्पतालबाट फर्किएको दुई दिनमा पेट र छाती फुल्ने, वाकवाकी लाग्ने व्यथा आइलाग्यो। श्रीमान् ईश्वर चौधरीले फेरि श्री अस्पताल पुर्या‍ए। दुई दिन राखेपछि ‘यहाँ सकिँदैन’ भनेर डाक्टरले नोबेल अस्पताल रिफर गरे। नोबेलमा भर्ना भएको एक दिन एक रात बित्दा नीलु बितिन्। शिशु छटपटाइरहेको थियो। यो शिशुले तत्कालका लागि ठूलीआमा रेखा चौधरीको काख पाएको छ। आमाको पोषिलो दुधको सट्टा किनेको दुधमा हुर्किनुपर्ने बाध्यता जन्मेको केहीदिनमै आइलाग्दा ईश्वर कम्ती पिरोलिएका छैनन्। ‘खै अब कसरी हुर्काउने हो यो नानीलाई,’ चौधरीले सेतोपाटीलाई भने, ‘अस्पतालबाट उसकी आमालाई जीवित लैजान पाइएन।’ उनका अनुसार डाक्टरले के भएको भनेर समयमै जानकारी दिएनन्। खालि ठीक हुन्छ भनेर अल्झाइरहे र अन्तिममा बिरामीको अवस्था बिग्रँदै बनेपछि आफ्नै अस्पतालको सवारीसाधनमा राखेर नोबेल पुर्या‍इदिए। त्यहाँको आइसियु बेडमा २४ घन्टा गुजारेपछि नीलम कलिलो सन्तान छोडेर अल्पायुमै बितिन्। अस्पतालका अनुसार नीलुको मृगौलामा समस्या देखिएकाले नोबेल रिफर गरिएको थियो। साधारणतया १.५ हुनुपर्नेमा मृगौलाको ‘क्रिटिनीन’ बढेर ३ पुगेपछि उनलाई नोबेल रिफर गरिएको थियो। मृगौलाको अवस्था परीक्षण गर्ने उपकरण नभएका कारण नोबेल पठाएको दाबी अस्पतालको छ। मृगौलाको संरचनाबाट उत्पन्न हुने प्रोटिन फुटेपछि आउने ‘क्रिटिनीन’ हो। यो पिसाबबाट बाहिर जान्छ। मृगौलाले काम गर्न नसकेको अवस्थामा त्यो भित्रै जम्मा भइरहन्छ। तुरून्त ‘डायलाइसिस’ नगरे मृगौला काम नलाग्ने अवस्थामा पुग्छ र बिरामीको मृत्यु हुन्छ। विशेषज्ञ डाक्टरका अनुसार नीलुको अप्रेसन गर्दा नै शरीरमा ‘इन्फेक्सन’ भएको हुनुपर्छ। अप्रेसनमा लापरबाही हुँदा यस्तो हुन्छ। त्यसले मृगौलामा बढी आक्रमण गर्छ। तुरून्त उपचार नभए बिरामीको ज्यान गइहाल्छ। स्त्री तथा प्रसूतिका एक बरिष्ठ डाक्टरका अनुसार नीलमको स्वास्थ्यमा भएको यही हो। भाडाको घरमा राखिएको यो अस्पताल नेपाल सरकारको प्रचलित कानुनबाहिर रहेर सञ्चालन भइरहेको छ। कम्तीमा पनि २५ बेडसहितको भौतिक पूर्वाधार र औषधोपचार गर्नसक्ने उपकरण देखाएपछि मात्र निजी अस्पतालले इजाजत पाउने कानुनतः प्रावधान छ। यो अस्पताल १५ शैय्यामात्रको हो। तै पनि अनुमति दिइएको छ। चुस्त र गुणस्तरीय सेवा प्रदान गर्ने अस्पताल भन्ने सुनेर चौधरी परिवारले नीलमलाई त्यहाँ लगेका रहेछन्। झन्डै ४० हजार पैसा खर्च गरे। यही अस्पतालको सामुन्ने नेपाल सरकार स्वास्थ्य मन्त्रालयअन्तर्गत आमा सुरक्षा कार्यक्रम सञ्चालन गर्ने कोसी अञ्चल अस्पताल छ जहाँ नीलमजस्ता प्रसूतिले च्यापेका हजारौं आमाहरूले निःशुल्क उपचारसहित भत्ता पनि पाउँछन्। चिकित्सा क्षेत्रमा माफियाकरण बढ्दै जाँदा श्रीजस्तै कानुनविपरीत चलेका अस्पताल विराटनगरमा आधा दर्जनबढी छन्। जसले एउटै निशाना सरकारी अस्पताल कोसीलाई बनाएका छन्। मोरङका प्रमुख जिल्ला अधिकारी गणेशराज कार्कीका अनुसार लापरबाहीका कारण मृत्यु भएका नीलमजस्तै प्रकरण बारम्बार आउने गरेका छन्। ‘बिरामीको मृत्यु भएपछि आफन्तले कानुनबिपरीत चलेको अस्पतालमा पो पुगिएछ भनेर सम्झिन्छन्, लापरबाही भयो भनेर यहाँ आएकालाई कानुनबमोजिम क्षतिपूर्ति भराएर पठाउँछु,’ उनले भने। श्री कानुनविपरीत चलेको हो भन्ने पत्ता लगाएपछि बिहीबार नीलमका अफन्त कार्कीकहाँ पुगेर कारबाही गर्दिनुपर्यो‍ भनेका थिए। कार्कीले ‘अस्पतालको अनुगमन गर्ने जिम्मा स्वास्थ्य मन्त्रालय, क्षेत्रीय निर्देशनालय, जनस्वास्थ्य कार्यालयको हो’ भनेर पठाइदिएका छन्। अप्रेसनमा संलग्न श्री अस्पतालकी डाक्टर रेश्मी कोइरालाले नीलम घटनाबारे जानकारी दिन मानिनन्। अस्पताल सञ्चालक समिति अध्यक्ष राजेश अग्रवालले लापरबाहीका कारण बिरामीको मृत्यु भएको आरोप गलत भएको बताए। ‘नीलमलाई ठीक पारेरै पठाएका थियौं,’ अग्रवालले भने, ‘पछि के के समस्या भयो, हाम्रो तर्फबाट लापरबाही भएको छैन।’
मातृका यादवले नेतृत्व गरेको नेकपा (माओवादी) कञ्चनुपर नेकपा—माओवादीमा समायोजन भएको घोषणा गरिएको छ। यादवले नेतृत्व गरेको नेकपा–माओवादीको जिल्ला कार्यसमिति र नेकपा–माओवादीको जिल्ला कार्य समिति कञ्चनपुरमा आज समायोजन भएको घोषणा गरिएको हो । दुवै पार्टीले संयुक्तरुपमा आयोजना गरेको पत्रकार सम्मेलनमा दुवै पार्टीका कार्य समिति समायोजन भएको जानकारी दिइएको हो । यादव नेतृत्वको नेकपा–माओवादीका जिल्ला कार्य समितिकासेक्रेटरी राजेन्द्र विष्टसहित सात जनाको बैठकले कार्य समिति समायोजन गर्ने निर्णय गरेको थियो । रासस
शुक्रबार साँझ बाग्लुङको हुग्दीशिरमा भएको झडपमा परि गम्भीर घाइते भएका तीन जनालाई थप उपचारका लागि आज बिहान हेलिकोप्टरबाट पोखरा ल्याएको छ। राष्ट्रिय जनमोर्चा र एकीकृत माओबादीबिच भएको झडपमा परि घाइते भएका जनमोर्चाकी समानुपातीक उम्मेद्वार मीना पुन, कार्यकर्ताहरु सुनबहादुर पुन र मीनबहादुर पुनलाई बिहान हेलिकोप्टरबाट थप उपचारका लागी पोखराको मणिपाल शिक्षण अस्पताल ल्याएको हो। शुक्रबार साँझपख भएको झडपमा राष्ट्रिय जनमोर्चाकी पूर्वसभासदसमेत रहेकी मीना पुनसहित मीनबहादुर पुन, रिमबहादुर पुन, थमबहादुर थापा, लीलाबहादुर थापा, मोहन पुन, इन्द्रबहादुर पुन, खड्कबहादुर बसेल घाइते भएका थिए। त्यस्तै एकीकृत नेकपा माओवादीका राज्य समिति सदस्य चिनिमायाँ कालामगरसहित अन्य ८ जना घाइते भएको प्रहरीले जनाएको छ। झडपमा परि गम्भीर घाइते भएका जनमोर्चाका कार्यकर्ताहरुलाई थप उपचारका लागि शुक्रबार नै हेलिकोप्टर मार्फत उद्धार गर्न लागे पनि हेलिकोप्टर ल्याण्ड गर्न समस्या हुँदा त्यहिँ राखिएको थियो। जनमोर्चाको आमसभा भैरहेका बेला एनेकपा माओवादीका कार्यकर्ताहरुले ढुंगामुढा गरेको राष्ट्रिय जनमोर्चाको आरोप छ। चुनावी प्रचारका लागि पैदल यात्रा गरिरहेका बेला राष्ट्रिय जनमोर्चाले एक्कासी आक्रमण गरेको र त्यसको प्रतिकार गर्ने क्रममा आफूसहित ८ जना घाइते भएको एमाओबादीको भनाई छ। यद्यपी बाग्लुङ प्रहरीले भने एकीकृत माओवादी पक्षका व्यक्तिहरु घाइते भएको पुष्टी गरेको छैन। घटनास्थल सदरमुकाम बाग्लुङ बजारदेखि एक दिनको पैदल दुरीमा पर्छ।
पार्टी अध्यक्षको कार्यशैलीप्रति असन्तुष्टि जनाउँदै मधेसी जनअधिकार फोरम (गणतान्त्रिक) का तीनजना पदाधिकारीले आज पदबाट राजीनामा दिएका छन्। फोरम गणतान्त्रिकका सहअध्यक्ष बिपी यादव, उपाध्यक्ष सीताराम अग्रवाल र महासचिव अकवाल अहमद साहले पार्टीको साधारण सदस्यसमेत नरहने गरी सामूहिक राजीनामा दिएका हुन्। अध्यक्ष राजकिशोर यादवले व्यक्तिवादी चरित्र प्रदर्शन गरी जिल्लामा गुटबन्दी गरेको र पार्टीलाई यथास्थितिमा लैजान खोजेकाले आफूहरूले राजीनामा दिएको सहअध्यक्ष यादवले राससलाई जानकारी दिए। रासस
यहाँ खाल्डो कहिलेसम्म? नागरिक चुप जहिलेसम्म। सडक विभाग कहाँ छ? पूल भत्केको यहाँ छ। चुप लागि नबसौँ खाल्डोमा नखसौँ। ए हजुर कता? खाल्डो यता। सडक खाल्डो सँधै जाम खाल्डो टाल्ने कसको काम? काठमाडौं र ललितपुरलाई जोड्ने रिङरोड बल्खु पुलको भ्वाङनजिक अहिले यी ब्यानर देखिन्छन्। विवेकशील नेपाली संस्थाका युवाहरुले यी ब्यानर शनिबार त्यहाँ राखेका हुन्। पुलमा भ्वाङ परे पनि सम्बन्धित निकायको आँखा नपरेको समाचार सेतोपाटीमा पुस १ मा प्रकाशित थियो। त्यही समाचार पढेर यी युवाहरु उक्त स्थानमा पुगी सवारी चालकहरुलाई सावधान गराउन यो ब्यानर राखेका हुन्। पुलमा भ्वाङ देखेर यात्री र सवारी चालकहरुले ‘यो भ्वाङ कहिले बनिन्छ?’ भनेर सोध्ने गरेको तर आफूसँग कुनै जवाफ नहुने सडकमै उभिएका ट्राफिक प्रहरी बताउँछन्। ‘तपाईँहरुको समाचार पढेर मलाई पनि खुसी लाग्यो र चाँडै मर्मत हुन्छ होला भन्ने सोचेको थिएँ तर अहिलेसम्म भएको छैन, कतै भ्वाङको कारण दुर्घटना भयो भने ट्राफिककै अगाडि भयो भनेर सबैले हामीलाई नै नराम्रो भन्छन्,’ ट्राफिक प्रहरी दिलभूषण मिश्रले भने।
आगामी मंसिर २६ देखि ३० गतेसम्म हुन लागेको 'काठमाडौं अन्तर्राष्ट्रिय पर्वतीय फिल्म महोत्सव (किम्फ)' २०१३ को उद्घाटन सहारा शर्माद्वारा निर्देशित नेपाली फिक्सन फिल्म 'इन्द्रेणी खोज्दै जाँदा' (चेजिङ रेन्बोज)को प्रदर्शनीबाट हुनेछ। आफ्नो सपना पूरा गर्न काठमाडौं आएका तीन दाजुबहिनीले झेलेका कष्ट र परीक्षालाई फिल्मले चित्रण गरेको छ। 'किम्फले विगत पाँच वर्षदेखि 'नेपाल पानोरामा' अन्तर्गत नेपाली फिल्महरू प्रदर्शन गर्दै आएको छ, यस क्रममा नेपाली फिल्मकर्मीहरूको विषय छनोट र प्रस्तुतिमा निकै उन्नति भइरहेको पाइएको छ, साथै किम्फको उद्घाटन नै नेपाली महिला निर्देशकको फिल्मबाट हुन लागेकोमा हामी उत्साहित छौं,' फिल्म महोत्सवका अध्यक्ष वसन्त थापाले भने। किम्फको समापन चाहिँ क्याप्टेन जोहन नोयलको फिल्म 'द इपिक अफ एभरेस्ट'को विशेष प्रदर्शनीबाट गरिनेछ। यस फिल्मलाई ब्रिटिस फिल्म इन्स्टिच्युटले पुनरुद्धार गरी यसै साल बेलायतमा सार्वजनिक प्रदर्शन गरेको थियो। यस डकुमेन्ट्रीमा सन् १९२४ मा जर्ज म्यालोरी र एण्ड्रु इर्भिनद्वारा सगरमाथा आरोहण गर्दाका दृश्य र प्रसंग समावेश छन्। ती दुई आरोही सगरमाथाको चुचुरोमा पुगे कि पुगेनन् भन्ने बहसलाई फिल्मले फेरि ब्युँताइदिएको छ। यस फिल्मको प्रदर्शनीलाई एडमन्ड हिलारी र तेन्जिङ नोर्गेको सन् १९५३ को सगरमाथा आरोहणको ६० औं वार्षिकीको रूपमा पनि लिन सकिन्छ। हिमाल एसोसिएसनले हरेक वर्ष गर्दै आएको किम्फमा विशेषगरी पर्वत, त्यहाँका बासिन्दा, संस्कृति र वातावरणमाथि बनेका फिल्महरू प्रदर्शन गरिन्छन्। यसपालि २० देशका ४७ फिल्म (डकुमेन्ट्री, फिक्सन, सर्ट फिल्म, एनिमेसन र प्रयोगात्मक फिल्म) छनोट गरिएको छ। प्रदर्शनी मार्गस्थित राष्ट्रिय सभागृहमा हुने किम्फका फिल्महरूलाई अन्तर्राष्ट्रिय र नेपाल पानोरामा गरी दुई प्रतियोगितात्मक खण्डमा छुट्याइएको छ। साहसिक यात्रा, आरोहण, द्वन्द्व, संस्कृति, गरिबी, विकास, लैंगिकता, भूमण्डलीकरण र बसाइँसराइ जस्ता विषयका फिल्म किम्फमा देखाइने छन्। 'ह्वाई पोभर्टी' शीर्षकमा युवा फिल्मकर्मीले बनाएका छोटा फिल्महरूको प्रतिस्पर्धा पनि किम्फको आकर्षणको रुपमा रहेको छ। स्टेप्स इन्टरन्यासनलको सहकार्यमा गरिन लागेको प्रतिस्पर्धाका उत्कृष्ट तीन विजेताहरूको नाम किम्फमै उद्घोष गरिनेछ र प्रतिस्पर्धी फिल्मकर्मीहरूलाई अन्तर्राष्ट्रिय फिल्मकर्मीले चलाउने कार्यशालामा भाग लिने अवसर दिइनेछ। स्थानीय कला समूह 'सत्य'ले उक्त कार्यशाला गर्नेछ। आज राजधानीमा आयोजित पत्रकार स्ाम्मेलनमा महोत्सव आयोजक संस्थाका किम्फका अध्यक्ष बस्ान्त थापाले महोत्स्ावमा अन्तर्राष्ट्रिय प्रतियोगितामा सर्वोत्कृष्ट तीनवटा चलचित्र छनोट हुने र विजयी प्रथम, द्वितीय र तृतीय चलचित्रलाई क्रमशः एक हजार ५००, एक हजार तथा ५०० अमेरिकी डलर पुरस्कार दिइने जानकारी दिए। नेपाली खण्डको नेपाली प्यानोरामातर्फ सर्वोत्तम डकुमेन्ट्रीलाई रु २५ हजार र कथानक चलचित्रतर्फ रु २५ हजार पुरस्कार दिइनेछ। त्यस्तै दर्शकहरूको मतका आधारमा कुनै एक फिल्मलाई अडियन्स अवार्ड पनि प्रदान गरिनेछ। त्यस्तै अफगानिस्तान, बंगलादेश, भुटान, चीन, भारत, म्यान्मार, नेपाल तथा पाकिस्तानी क्षेत्रका सदस्य राष्ट्रका चलचित्र निर्मातालाई सहयोग गर्न एकीकृत अन्तराष्ट्रिय पर्वतीय विकास केन्द्र(इसिमोड)ले एक हजार अमेरिकी डलरको पुरस्कार राखेको जानकारी पनि गराए। कार्यक्रममा फ्रान्सका चलचित्र निर्माता ओलिभर पोससोटले आफूले दर्शकलाई आकर्षित हुने एउटा चलचित्र पनि कार्यक्रममा प्रस्तुत गर्ने जानकारी दिए। इन्द्रेनी खोज्दै जाँदाका निर्देशक सौरभ राजभण्डारी, बालकृष्ण सम चलचित्रका निर्देशक दिनेश पाल्पालीले नेपाली चलचित्रको विकासमा चलचित्रकर्मीको कठोर मिहिनेत र परिश्रमबाट मात्र दर्शकको मन जित्नसक्ने बताए। फ्रान्समा बसेर चलचित्रका क्षेत्रमा काम गरिरहेका चलचित्र निर्देशक सुवर्ण थापाले आफूले फ्रान्स्ामा बस्ोर छोरा नामक लघु चलचित्र निर्माण गरेको जानकारी गराए। विश्व वन्यजन्तु कोष–नेपाल (डब्लुडब्लुएफ)को प्रायोजनमा किम्फअन्तर्गत यसपालि छुट्टै सहायक कार्यक्रमको रुपमा 'वि आर अल कनेक्टेड' सञ्चालन हुनेछ। त्यस्तै हिमालय रेस्क्यु एसोसियनले किम्फको सहकार्यमा हिमालयमा हेलिकोप्टर उद्धार सम्बन्धी चुनौतीका विषयमा एउटा छ्कलफल कार्यक्रम पनि सञ्चालन गर्नेछ।
प्रवेशिका परीक्षाको आज चौथो दिन अनिवार्य विज्ञान विषयको परिक्षा चलिरहेका बेला सदरमुकाम गमगढीमा रहेको एस.एल.सी केन्द्रमा आफना छोरा छोरीलाई चिट चोराउन खोज्ने र चिट चोराउन आएका सर्व साधारणलाई उत्तेजित पार्ने एक व्यक्तिलाई प्रहरीले नियन्त्रणमा लिएको छ। मुगु जिल्ला रुगा गाँउ विकास समिती वडा नम्बर ३ घर भएका दलर्सिह बोहरालाई नियन्त्रणमा लिएको प्रहरीले बताएको छ। सर्वसाधारणले चिट चोराउन प्रयास गरीरहँदा उक्त कार्य नियन्त्रण्मा लिन खोज्दा चिट चोराउन आएकाहरुले सुरक्षाकर्मी माथी ढुन्गा मुडा गर्दा असई मोहन के.सी को टाउकोमा चोट लागेपछि प्रहरीले भिड लाई उस्काउने बोहरालाई नियन्त्रणमा लिएको र अनुसन्धान पछि दोसी ठहरिए के कस्तो कारबाही गर्ने भनेर तय हुने प्रहरी नायक उपरिक्षक पुस्कर केसी र सहायक प्रमुख जिल्ला अधिकारी तोरण पराजुली बताए । यस अघि एस.एल.सी को पहिलो दिन चैत ६ गते पनि चिट चोराउन खोज्ने सर्वसाधारणलाई नियन्त्रण गर्न खोज्दा ढुन्गा मुडा हुदा प्रहरी सहायक निरिक्षक कुमार केसी र परीक्षा दिईरहेका विधार्थी प्रेम सिङ्ग बुढा घाईते भएका थिए। सदरमुकाममा रहेको यो केन्द्रमा १८९ नियमित र ७६ जना एकज्यामटेट विधार्थीले परिक्षा दिई रहेका छन।
तामाङ राष्ट्रिय मुक्ति मोर्चाका कार्यकर्ताले विराटनगरस्थित एकीकृत माओवादीको कार्यालयमा आज तालाबन्दी गरेका छन्। पहिचानसहितको सङ्घीयता दिने भन्दै अघि बढेको एकीकृत माओवादीले संविधानसभा निर्वाचनको समानुपातिक सिटमा तामाङ जातिबाट प्रतिनिधित्व नगराइएको भन्दै उक्त तालाबन्दी गरेका छन्। एमाओवादीले यस क्षेत्रबाट एक जना पनि तामाङ समुदायका व्यक्तिलाई समावेश नगराएकाले तालाबन्दी गर्न बाध्य भएको तामाङ राष्ट्रिय मुक्ति मोर्चाका विष्णु तामाङले जानकारी दिए। अरु पार्टीबाट प्रवेश गर्नेलाई तत्काल प्रत्यक्ष र समानुपातिक सिटमा टिकट दिने रणनीति लिएको एकीकृत माओवादीले जनयुद्धदेखि सँगै रहेको तामाङ समुदायलाई उपेक्षा गरेको उनीहरूले गुनासो गरे। तामाङले आफूहरूको प्रतिनिधित्व नगराइए कार्यालय तालाबन्दीबाट सुरु गरिएको आन्दोलन थप सशक्त बनाउने चेतावनी दिए। झापा, मोरङ र सुनसरी जिल्लामा २ लाख ५० हजार तामाङ समुदाय रहे पनि समानुपातिक र प्रत्यक्ष दुवैमा एमाओवादीले तामाङ समुदायका व्यक्तिलाई उम्मेदवार बनाएको छैन। रासस
एमाओवादीका नेता लीलामणि पोखरेलले अनिश्चियको बिन्दुमा निर्वाचन सारेर मुलुकमा सङ्क्रमणकाल लम्बाउन नहुने बताए। रिपोर्टर्स क्लवद्वारा आइतबार राजधानीमा आयोजित कार्यक्रममा उनले आवश्यकताको सिद्धान्तअनुसार राजनीतिक दलहरूको सहमतिमा प्रधानन्यायाधीशको नेतृत्वमा सरकार गठन गरिएको र यो सरकार विघटन गरी निर्वाचनमा जाने सम्भावना नरहेको बताए। नेपाली काँग्रेसका नेता डा.नारायण खड्काले यथास्थितिमा निर्वाचनको मिति पछाडि धकेल्न नहुने तर नेकपा–माओवादीले निर्वाचनमा सहभागी हुने विश्वास दिलाए निर्वाचन केही दिन सार्न सकिने बताए। नेकपा–माओवादीका सचिव देव गुरुङले सरकार प्रमुखले प्रधानन्यायाधीशको पदबाट राजीनामा र निर्वाचनको मिति सार्न तयार भए आफूहरू निर्वाचनमा सहभागी हुन सक्ने सङ्केत गरे। नेकपा (माले) का महासचिव सिपी मैनालीले मुलुकको शान्ति प्रक्रियाका अभिन्न पाटोका रूपमा रहेको नेकपा–माओवादीलाई बाहिर राखेर गरिने निर्वाचनले थप द्वन्द्व बढाउने भएकाले उनीहरूलाई सहभागी बनाउन सबै राजनीतिक दल तथा सरकार प्रमुख लचिलो हुनुपर्ने बताए। रासस
अपाङ्गता भएका मतदाताका लागि सहज होस भनेर कैलाली जिल्लाका चार ठाउँमा अपाङ्गमैत्री मतदान केन्द्र स्थापना गरेको छ । जिल्लाको श्रीपुर गाविसको शैलेश्वरी मावि, धनगढीको राष्ट्रिय प्रावि तारानगर, दरख गाविसको राष्ट्रिय उच्च मावि सुखड र बलिया गाविसको लम्कीमा अपाङ्गमैत्री मतदान केन्द्र स्थापना गरिएको निर्वाचन कार्यालयका अधिकृत प्रेमराज भट्टले जानकारी दिए। कैलालीका छवटै निर्वाचन क्षेत्रमा गरी झन्डै दुई हजार अपाङ्ग मतदाता रहेको अनुमान छ। अस्थायी मतदाताका लागि मतदानको व्यवस्था गर्न जिल्लाभरि १० ठाउँमा अस्थायी मतदान केन्द्र स्थापना गरिएको छ। जिल्लाको कैलाली कारागार शाखा, त्रिनगर उमावि, त्रिभुवन उमावि, नेपाली सेनाको तेघरी ब्यारेकस्थित वनदेवी मन्दिर, अत्तरियाको शिव मन्दिर, वनवेहडास्थित बल्मी रेञ्जपोष्टको कार्यालय, मसुरियाको बडैपुर र तालबन्द, बलियाको गोरङ्गे र टीकापुर नगरपालिकामा अस्थायी मतदान केन्द्र स्थापना गरिएको छ। कारागार शाखाको मतदान केन्द्रमा कैदीले र अन्य अस्थायी मतदान केन्द्रमा निर्वाचनमा खटिने नेपाल प्रहरी, सशस्त्र प्रहरी, नेपाली सेना, कर्मचारीलगायतले समानुपातिक मतपत्रमा मतदान गर्ने जनाइएको छ। निर्वाचनमा खटिने कर्मचारी, प्रहरी, सेनालगायतले समानुपातिक मतपत्रमा मात्र मतदान गर्न पाउने कानुनी व्यवस्था रहेको छ। सेना, प्रहरी, कर्मचारी, कैदीलगायत जिल्लामा झन्डै नौ हजार ५०० को सङ्ख्यामा अस्थायी मतदाता रहेका छन्। रासस
नेपाली कामदार बढी रहेका मुलुकहरुमा एमआरपी बनाउने फारम भर्न सरकारी टोली नै जाने भएको छ। अन्तर्राष्ट्रिय नियम अनुसार हस्तलिखित राहदानी सन् २०१५को नोभेम्बर २४ सम्मम मात्रै मान्य हुन्छ। क्रमिक रुपमा हस्तलिखित राहदानी प्रतिस्थापन गर्न विदेशमा रहेकालाई आग्रह गरिएको छ। तर अत्याधिक कामदार रहेका मुलुहरुमा मिसनले मात्रै राहदानीको चाप थेग्न नसक्ने भएकाले यतैबाट टोली पठाउन लागिएको खबर आजको कान्तिपुरमा छापिएको छ। राहदानी विभागमा वैदेशिक रोजगार व्यवसायी संघ, श्रम विभाग र प्रहरी निकाय लगायतका सरोकारवालबीच हालै यसबारे छलफल भएको थियो। रोजगार व्यवसायीले पनि यसमा आवश्यक सहयोग गर्ने प्रतिबद्दता जनाएपछि सजिलो हुने विभागको भनाई छ। 'कतार, साउदी अरब, मलेसिया र युएईका ठूलो सहरहरुमा रहेका नेपाली समुदायसँग सम्पर्क बढाएर काम गर्ने योजना छ, 'राहदानी विभागका महानिर्देशक रमेश खनालले भने,' एक वर्षभित्र काम गरिसक्ने छौं।'
नेपाली कांग्रेसका वरिष्ठ नेता शेरबहादुर देउवाले पार्टी सभापति तथा प्रधानमन्त्री सुशील कोइरालाको नेतृत्वमा सरकारमा सहभागी हुने मन्त्रीको नाम दिन अस्वीकार गरेका छन् । मन्त्रिमण्डलमा पठाउने नेताको नाम सिफारिस गर्न प्रधानमन्त्री कोइरालाले गरेको आग्रहलाई वरिष्ठ नेता देउवाले अस्वीकार गरेको खबर आजको राजधानीमा छापिएको छ । सोमबार बिहान पार्टी केन्द्रीय कार्यालय सानेपामा बसेको कांग्रेस संसदीय समितिको बैठकमा सभापतिसमेत रहेका प्रधानमन्त्री कोइरालाले देउवासँग सो आग्रह गरेका थिए । तर, उनले ठाडै अस्वीकार गरेका हुन् । सत्ता साझेदार नेकपा एमालेसँग गृह मन्त्रालयको विषयमा भएको सहमति कार्यान्वयन हुन नसक्दा सरकारमै सहभागी नहुने अडान राखिरहेका बेला देउवाबाट समेत सरकारमा सहभागी नहुने संकेत मिलेको हो । पार्टी र सरकार दुवैमा भूमिकाविहीन बनाएको भन्दै असन्तुष्ट रहेका देउवाले पार्टी सभापति नेतृत्वकै सरकारमा आफ्नो तर्फबाट सम्मानजनक प्रतिनिधित्व नहुने निष्कर्ष निकाली नाम सिफारिस गर्न अस्वीकार गरेको उनीनिकट स्रोतले बतायो । ‘सभापतिले सरकारमा पठाउने नेताको नाम दिन आग्रह गर्नुभयो, देउवाले तपाईं आफैं छान्नोस् भन्दै नाम दिन अस्वीकार गर्नुभयो,’ बैठकमा सहभागी एक सदस्यले भने। ती नेताका अनुसार देउवाले प्रधानमन्त्री कोइरालालाई उपयुक्त पार्टी नेतालाई मन्त्रिमण्डलमा राख्न सुझाव दिएका थिए । कोइराला नेतृत्वको सरकारमा कांग्रेसको भागमा १३ ओटा मन्त्रालय परेका छन् । प्रधानमन्त्री कोइराला आफ्नो पार्टीको भागमा १३ मन्त्रालय परे पनि पहिलो चरणमा ९ जनालाई मात्र मन्त्रिमण्डलमा समावेश गर्ने योजनामा छन् । गृह विवाद सल्टिएर एमाले सरकारमा सहभागी हुने वा नहुने अन्तिम निर्णयपछि मात्रै थप ४ मन्त्रीको निर्णय गर्ने योजना कोइरालाको छ । बैठकमा सबै सदस्यले एमालेसँगको वार्तालाई चाँडोभन्दा चाँडो टुंग्याएर मन्त्रिमण्डल विस्तार गर्न पनि सुझाव दिएका छन् । बैठकमा प्रधानमन्त्री कोइरालाले मन्त्रिमण्डल विस्तारको प्रयास गरे पनि सत्ता साझेदार दल एमालेले गृह मन्त्रालय नदिए सहभागी नहुने भनेपछि आफू अघि बढ्न नसकेको जानकारी दिएका थिए । संसदीय समितिका सदस्यहरूसँग कोइरालाले गृह एमालेलाई दिने कि नदिने भनी सुझावसमेत मागेका थिए । जवाफमा अधिकांश सदस्यले कसलाई कुन मन्त्रालयको जिम्मेवारी दिने भन्ने अधिकार प्रधानमन्त्रीको भएकाले जे उपयुक्त हुन्छ, सोहीबमोजिम अघि बढ्न सुझाव दिएका छन् ।
मलेसियामा जारी एसिसी प्रिमियर लिगमा नेपालले ओमानलाई जितका लागि १ सय ५८ रनको लक्ष्य दिएको छ । क्वालालम्पुरस्थित सेलाङ्गर टर्फ क्लबमा टस हारेर पहिले ब्याटिङको निम्तो पाएको नेपालले ५० ओभरको खेलमा ४५ ओभर खेल्दै १ सय ५७ रन बनाएको हो । यस अघि दुईखेलमा उत्कृष्ट प्रर्दशन गरेको नेपालले आज भने फितलाे प्रदर्शन गरेकाे छ । नेपाली ब्याट्सम्यानहरु ओमानका बलरदेखि निरिह सावित भए । ज्ञानेन्द्र मल्लले २६, नरेश बुढाऐरले २३ सागर पुनले २०, सरद भेष्वाकरले १६, शक्ति गौचनले १५ रन बाहेक अन्यले राम्रो खेल्न सकेनन् । ओमानका अमिर कलिन एक्लैले तीन विकेट लिएका थिए । लगातार दुई खेलमा अपराजित नेपालले आजको खेल पनि जिते यसै वर्ष डिसेम्बरमा युएईमा हुने पहिलो एसिसी च्याम्पियनसिपका लागि छनोट हुने छ। साथमा ५० ओभरको खेलमा ओमानविरुद्ध कायम गरेको अविजित यात्राले निरन्तरता पाउनेछ। यसअघि दुई टोलीबीच भएको दुवै खेलमा नेपालले जितेको थियो। नेपालले आज ओमानलाई हराए एसियाली क्रिकेट परिषद् (एसिसी) ले पहिलोपल्ट गर्न लागेको दुईदिवसीय संरचनाको एसिसी च्याम्पियनसिपमा समेत छानिनेछ। एसिसीले पहिलोपल्ट गरेको जारी प्रिमियर लिगका शीर्ष चार टोली छानिने प्रावधान छ। प्रतियोगितामा अफगानिस्तान, नेपाल र ओमानले लगातार २ खेल जित्दै ४–४ अंक जोडेका छन्। नेट रनरेटमा अफगानिस्तान पहिलो, नेपाल दोस्रो र ओमान तेस्रो स्थानमा छन्। हङकङ, युएई र आयोजक मलेसियाले लगातार दुई खेल हारेका छन्। सन् २०१० मा कुवेतमा भएको एसिसी ट्रफी र बमुर्डामा सन् २०१३ मा भएको डिभिजन–३ मा नेपालले ओमानलाई हराएको थियो। यसअघि नेपालले युएईलाई ४ तथा घरेलु टोली मलेसियालाई ५ विकेटले हराएर विजय यात्रा कायम राखेको छ। ओमानले पनि लगातार दुई खेल जित्दा मलेसियालाई ७४ रन र हङकङलाई ९ रनले पन्छाएको हो। एसिसी च्याम्पियनसिपमा छनोट हुन आइतबारको नतिजा नेपाल र ओमान दुवैलाई महत्वपूर्ण छ। जित हात पार्ने टोलीले च्याम्पियनसिप खेल्ने सम्भावना सुनिश्चित गर्नेछ। हारले पछिल्ला २ खेलको नतिजा कुर्नुपर्नेछ। नेपालले सोमबार हङकङ र बुधबार अफगानिस्तानसँग प्रतिस्पर्धा गर्नेछ।
संविधानको पहिलो वैठक राष्ट्रपतिले बोलाउनुपर्ने आदेश दिन माग गर्दै सर्वोच्च अदालतमा रिट परेको छ । उक्त रिट डेमोक्रेटिक लयर्स एसोसियसन (डिएलए) ले शुक्रबार दायर गरेको हो । संवैधानिक राष्ट्रपति भएका लोकतान्त्रिक मुलुकमा राष्ट्राध्यक्षले संविधानसभा र संसदको बैठक बोलाउने परम्परा लाई उल्लंघन गर्दै मन्त्रिपरिषद अध्यक्ष खिलराज रेग्मीले राष्ट्रपतिलाई बाइपास गर्न खोजेको आरोप लगाएको छ । राष्ट्राध्यक्षलाई वाइपास गरी अध्यक्ष रेग्मीले संविधानसभाको वैठक बोलाउने अन्तिम तयारी गरेको समाचार सार्वजनिक भएको भन्दै डिएलएका सन्तोष आचार्यले सर्वोच्चमा रिट हालेका हुन्। अघिल्लो संविधानसभाको पहिलो बैठक बोलाउँदा गिरिजाप्रसाद कोइराला राष्ट्राध्यक्ष र कार्यकारी प्रमुख भएकाले उनैले संविधानसभाको पहिलो बैठक आह्वान गरेको रिटको जिकिर छ। अन्तरिम संविधानको धारा ५१ को उपधारा एकले मन्त्रिपरिषदको सिफारिसमा राष्ट्रपतिले संसद बोलाउने र अन्त गर्ने व्यवस्था छ। जसको भावना राष्ट्राध्यक्षले संसद र संविधानसभाको वैठक बोलाउने भन्ने रहेको निवेदकको जिकिर छ। संविधानको धारा ६९ को उपधारा १ ले भने प्रधानमन्त्रिले पहिलो बैठक आह्वान गर्ने व्यवस्था गरेको छ । संविधान संसोधनको बेला ध्यान नपुर्या‍एर संविधानसभा प्रधानमन्त्रिले बोलाउने व्यवस्था गरिएको तर्क गर्दै रिटमा भनिएको छ – सरकारका प्रवक्ता लगायताले सार्वजनिक गरेको अभिव्यक्तिले लोकतान्त्रिक विधि मुल्य मान्यता विपरित अध्यादेश संसोधनको सिफारिस समेत गरी राष्ट्राध्यक्षलाई संविधानसभाबाट पुरै अलग गर्ने दुचेष्टा गरिएको छ। रिटमा धारा ६८ को उपधारा १ को गलत व्याख्या गरेर मन्त्रिपरिषद अध्यक्षले संविधानसभाको पहिलो बैठक बोलाउने तयारी गरेको भनिएको छ। रिटमा, ‘संविधानको अक्षरमात्रै हेरेर कार्यकारी प्रमुखले पहिलो बैठक बोलाउँदा गलत परम्पराको थालनी हुनेछ’ भन्दै त्यसलाई रोक्न आदेश दिन सर्वोच्चसित माग गरेको छ।
रामानदचोक बमकाण्डका मुख्य अभियुक्त सञ्जयकुमार साहलाई पक्राउ गरी चाँडै सार्वजनिक गरिने जनाइएको छ। जिल्ला प्रहरी कार्यालयका अनुसार साह राजनीतिक आवरणमा यसप्रकारको अपराधिक क्रियाकलाप गरेको पुष्टि भएको छ। विसं २०६९ वैसाख १८ गते नेपालको सङ्घीय संरचनामा मिथिला राज्य स्थापनाको संवैधानिक सुनिश्चितताको माग गर्दै मिथिला राज्य सङ्घर्ष समितिद्वारा रामानन्दचोकमा गरिएको शान्तिपूर्ण धर्नामा बसेका व्यक्तिहरूमाथि बम प्रहार गर्न लगाउने भनिएका मुकेश चौधरीलाई पक्राउ गरेपछि गरिएको अनुसन्धानले साह यस घटनाको मुख्य अभियुक्त भएको तथ्य खुलेको प्रहरीले जनाएको छ। चौधरीलाई नेपाल प्रहरीले गत फागुन १८ गते धनुषा जिल्लाको नगराइनबाट पक्राउ गरेको थियो। साह सद्भावना पार्टीका उपाध्यक्ष र धनुषा निर्वाचन क्षेत्र नं. ४ का प्रत्यक्षतर्फका सभासद् हुन्। प्रहरी उपरीक्षक उत्तमराज सुवेदी साहलाई पक्राउ गर्न सम्बन्धित निकायहरूमा चैत २ गते नै पत्राचार गरिसकेको बताए। उनले बमकाण्डको अनुसन्धान अन्तिम चरणमा पुगिसकेको बताउँदै कानुनी प्रक्रिया र सबुत प्रमाणसहित साहलाई पक्राउ गरी चाँडै सार्वजनिक गरिने बताए।रासस
निर्वाचनको संघारमा सरकार प्रमुख र निर्वाचनसँग सम्बन्धित जिम्मेवार अधिकारीहरुलाई विदेश भ्रमणमा नजान चौतर्फी दबाब बढेको छ । राष्ट्रपति रामवरण यादबले राष्ट्रसंघिय महासभाको औपचारिकताका निम्ती न्यूयोर्क नजान मन्त्रिपरिषद्का अध्यक्ष खिलराज रेग्मीलाई अनौपचारिक सन्देश पठाएका छन् । उम्मेद्वारी मनोनयनकै समयमा सरकार प्रमुख रेग्मी, गृह मन्त्री तथा परराष्ट मन्त्री माधव घिमिरे ११ दिन लामो भ्रमणका लागि असोज ४ गते न्यूयोर्क जाने निर्णय लिइसकेका छन् । आजको कान्तिपुरमा खबर छ । राष्ट्रपतिका प्रेस सल्लाहकार राजेन्द्र दाहालका अनुसार रेग्मी नेतृत्वको भ्रमणबारे मन्त्री घिमिरेसँग राष्ट्रपतिले यसअघि नै चासो व्यक्त गरेका छन् । ‘निर्वाचन तयारीको संवेदनशील समयमा सरकार प्रमुख र सुरक्षा क्षेत्रको नेतृत्व गर्नुपर्ने जिम्मेवार मन्त्री देशबाहिर जाँदा के हुन्छ ? भन्ने उहाँको सरोकार सम्बन्धित मन्त्रीमार्फत व्यक्त भैसकेको छ,’ दाहालले भने, ‘सरकारको प्राथमिकता निर्वाचन र जनताको दैनिक सरोकारको विषय हुनुपर्छ ।’ सरकार गठन प्रक्रिया सुरु गर्नुअघि भएको बाधा अड्काउ फुकाउसँग सम्बन्धित बिषय कार्यान्वनमा सरकारी उदासिनताप्रति असन्तुष्ट यादवले राजनीतिक नेतृत्वसँग छलफल गरिरहेका छन् । उनले आइतबार पुर्वप्रधानमन्त्री तथा एमाले वरिष्ठ नेता माधवकुमार नेपालसँग छलफल गरेका छन् । यसअघि उनले उच्चस्तरिय राजनीतिक समितिका संयोजकसमेत रहेका कांग्रेस सभापति सुशील कोइरालासँग परामर्श गरेका थिए । निर्वाचन पक्रियामा असहमत पक्षलाई सहमतिमा ल्याउन सरकार केन्द्रित हुनुपर्ने उल्लेख गर्दै प्रमुख दलका नेताहरुले रग्मीलाई भ्रमण रद्द गर्न आग्रह गरेका छन् । पूर्वपरराष्ट्र मन्त्री तथा एमाओवादी नेता नारायणकाजी श्रेष्ठले निर्वाचनको तयारीमा लाग्नुपर्ने बेला मन्त्रिपरिषदका अध्यक्ष र गृह मन्त्रीको राष्ट्रसंघको सभामा जान आवश्यक नभएको बताए ।
राप्रपा नेपालका अध्यक्ष कमल थापाले सभामुखमा सुवास नेम्वाङलाई समर्थन गर्दै अघिल्लो संविधानसभाका क्रममा सहमतिका नाममा केही सीमित दलहरुको 'सिन्डिकेट' चलाएकाले देशमा समस्या नै समस्या देखिएको बताएका छन्। 'अन्तरिम संविधान नबनुन्जेलका नेताहरुका अभिव्यक्ति हेरौँ, संविधानसभाका चुनावअघि नै अन्तरिम संविधानमा संशोधन गरेर महत्वपूर्ण निर्णय गरेर चुनावलाई नै प्रभावित पारेको' आरोप थापाले लगाए। उनले अहिले पनि दुई दलले एकाधिकारवादी नीति लिएको उल्लेख गर्दै भने, 'हाम्रो चाहना तेस्रो, चौथो, पाँचौलाई समावेश गरियोस् भन्ने होइन, सबै दललाई समेटियोस् भन्ने हो।' उनले ठूला भनिएका दलहरुलाई लोकतन्त्रको सिद्धान्त सिकाउँदै भने, 'निषेधको राजनीति नगरी सबै दललाई समेटेर अघि बढ्नु नै लोकतन्त्रको सच्चा अभ्यास हो।'
आइतबार दिनभरि दुइपक्षीय बैठकमा व्यस्त रहेका तीन प्रमुख दलहरुले सोमबार संयुक्त बैठक बसेर सहमतिमा पुग्ने प्रयास गर्ने भएका छन्। आज बिहान नेपाली कांग्रेस सभापति कोइरालाको निवास महाराजगञ्जमा कांग्रेस एमालेले माओवादीलाई सहमतिमा ल्याएर संविधानसभाको बैठक चाँडै बोलाउने बारे छलफल गरेका थिए। ‘नेपाली कांग्रेसका नेताहरुले हामीले छुट्टै कुनै पाटीहरुसँग सहमति गरेका छैनौँ, सबै मिलेर अगाडि जाने हो,’ कांग्रेस नेताहरुको भनाइ उद्धत गदै एमाले नेता रघुजी पन्तले भने। ‘एमाओवादीलाई मनाएर छिटै संविधानसभाको बैठक शुरु गर्ने र संविधानसभाबाटै सबै समस्यको समाधान खोज्नुपर्ने एमालेको भनाइ थियो,’ पन्तले कांग्रेससँग राखेको प्रस्ताव बारे उल्लेख गर्दै भने। त्यसपछि लगत्तै एमाले नेताहरुले एमाओवादी नेताहरुसँग शान्ति कोष सचिवालयमा बैठक बसेका थिए। पन्तका अनुसार एमाओवादी नेताहरुले आजको बैठकमा पनि यसअघि जस्तै उच्चस्तरीय छानविन आयोग गठन गरी निर्वाचनमा भएको धाँधलीको छानविन गर्न र राजनीतिक दलहरुको उच्चस्तरीय संयन्त्रलाई निरन्तरता दिनुपर्ने धारणा राखेका थिए। तर एमालेको प्रस्ताव अनुसार निर्वाचन आयोगले दिएको समयसिमाभित्र समानुपातिक तर्फका निर्वाचित सभासदहरुको नामावली बुझाइ संविधानसभाको बैठक चाडै बोलाएर सबै समस्याको समाधान खोज्ने प्रस्ताव बारे एमाओवादी नेताहरुले हुन्छ वा हुन्न भन्ने कुनै जवाफ दिएनन। एमाओवादी नेताहरुले कांग्रेससँग पनि छलफल गरेर टुंगोमा पुग्ने प्रयास गर्ने बताएका थिए। त्यस लगत्तै साँझ कांग्रेस र एमाओवादी नेताहरु बबरमहलस्थित शान्ति कोषको सचिवालयमा बैठक बसेका थिए। सो बैठकमा पनि एमाओवादी नेताहरुले आफ्नो अडान यथावत राखे पनि सोमबार विहान नौ बजे सोही ठाउँमा तीन ठूला दलहरु कांग्रेस, एमाले र एमाओवादीका नेताहरु पुनः बैठक बसेर सहमतिको प्रयास गर्ने समझदारीमा आजको बैठक अन्त्य गरेका थिए।
‘क्या बोर गर्छे भन्या क्या, कम से कम ब्रा त लगाउनुपर्छ नि! लाज घिन केही पनि मान्दिन। मान्छेलाई यहाँ कत्रो चिन्ता छ। तँ भने छाती उदाङ्गो पारेर बोर गर्छेस्।’ उसले यसो भनेपछि मेरो कान ठाडो हुन्छ। उत्सुकताका साथ आफूलाई चनाखो बनाउँछु र कान थाप्छु। यसो पर्दा सारेर झ्याल बाहिर हेर्छु त चुक घोप्टाएको अध्याँरो छ। केही आवाज आउँदैन। झयाउँकिरी एकतमास कराएबाहेक चरोमुसो सुनिँदैन। मेरो कोठाको समीपमा जमुना नाम गरेकी केटी बस्छे तर आजसम्म ऊसँग मेरो बोलचाल भएको छैन। त्यसको मूल एउटै कारण छ, ऊ गतिली लाग्दैन मलाई। अझ भनौँ ऊ दुई नम्बरी धन्दा गर्छे। त्यसकारण पनि ऊसँग बोल्न मन लाग्दैन मलाई। सायद ऊ ठमेलको कुनै डान्सवार वा मसाजतिर काम गर्छे। उसको हाउभाउ र उसको व्यहोरा देख्दा म त्यसमा विश्वस्त छु। फेरि यो चाहिँ पक्का हो कि पैसाको लागि ऊ हाँसीखुसी शरीर बेच्ने गर्छे। ‘ह्या तँ पनि के भन्छेस्। साला भुसतिघ्रेले चुँडालिदियो त, मेरो के दोष?’ जमुनाको गालीबाट बच्न ऊ दोषजति भुसतिघ्रेलाई दिन्छे। जमुना रिसाउँदै अगाडि भन्दै थिई –‘अनि तैँले पैसा तिराइनस् त?’ ‘कहाँ तिराउनु नि! झन आज त उसले दुई हजार दिएको थियो। उसको कता ठेक्का मिलेको रे! नेतालाई ख्वाएँ। व्यापारीलाई ख्वाएँ। पुलिसलाई ख्वाएँ। तिमीलाई चाहिँ किन छोडने भन्दै कहिल्यै यति धेरै नदिने कञ्जुसले उल्टै दुई हजार पो दिएर गयो।’ अर्कीले गर्व साथ सुनाई। ‘साले, तँ त आज छोइ नसक्ने भइस नि!’ जमुनाले डाह गर्दै भनी र लामो सास फेर्दै पलङमा उत्तानो परेर पल्टिएको आवाज सुनियो। ‘ओई सुन न जमुना, भुसतिघ्रेलाई मैले फेरि सुत्ने हो भनेको त के भन्यो थाहा छ?’ उसले कुरोमा रोचकता थप्न थाली। म पनि कान ठाडो पारेर उसको कुरा सुन्न आतुर भए। ‘भन न भन्, के भन्यो?’ जमुनाले सोधीहाली। पलङवाट जुरुक्क उठेको आवाज सुनियो र सायद सिरानी पनि च्यापी होली, मैले अनुमान लगाएँ। ‘के भन्नु नि यार। भुसतिघ्रेले त तिमीले मलाई आज थकायौ भन्दै ज्याकेट समातेर हिँडिहाल्यो।’ दुवैजना गलल्ल हाँसे र सँगसँगै म पनि। ‘ल ल नहाँस। नानी चाहिँ रुने अनि हामी चाहिँ हाँस्ने? सुहाउँदैन।’ जमुनाले यो प्रसङ्गको बिट मार्दै भनी। तर उनीहरुको कुरो सुनेर मलाई पनि मज्जासँग हाँस्न त मन नलागेको होइन तर आवाज भने कुनै हालतमा निकालिन। ‘नानीलाई सार्है‍ पीर परेको छ, तँ सम्झाउदै गर है। म चाहिँ बाथरुम गएर आउँछु। कस्तो फोहोर लागेको छ’ भन्दै ढोका उघारेर जमुना बाहिर निस्की। जमुना बाहिर गइसकेपछि जमुनाको साथीले सम्झाई, ‘नानी कति रुन्छेस्। न रो’ न, है।’ त्यही केटी थिई। जसको रुवाइले म बिउँझिएको थिएँ। समिपको कोठामा कोही रोएको आवाजले मलाई बिउँझाएको थियो। तर नानी भन्ने किन रोएकी हो ? त्यो मलाई थाहा छैन तर पनि उसलाई गहिरो चोट परेको छ भन्ने कुरो थाहा पाउन मलाई कुनै गार्हो‍ परको थिएन किनभने नानीको रुवाइ एकदम कारुणिक थियो। लगातार उ हिक्क हिक्क गर्दै रोइरहेकी थिई। फेरी म रुनेलाई चाहिँ चिन्दिन। हुनसक्छ, उसलाई मैले कहिल्यै देखेको छैन। सायद नानी भन्ने त्यो केटी पहिलो पटक जमुनाको यो कोठामा आएकी हो। पटकपटक नरुन अनुरोध गरेकी उसले फेरि पनि भनी, ‘के रुन्छेस् तँ? हेर नानी, तँ हामी कसैलाई प्रेम गर्दैनौँ। जसले हामीलाई पैसा दिन्छ, हामी उसैलाई प्रेम गर्छौ। त्यसमा पनि जति जति पैसा, उति उतिको प्रेम। तँ यो कुरा बुझ कि तँ हामी पैसालाई प्रेम गर्छौ, मान्छेलाई होइन।’ मलाई उनीहरुको वार्तालाप सुन्नु बाध्यता छ, कि निदाउन सक्नुपर्यो‍। एक त उनीहरुको हल्लाले निद्रा लाग्दैन अर्को उसको मेरो कोठाको दुरी एउटा पातलो प्लाइउडले मात्र छुटाएको छ। त्यो प्लाइउड बीचमा नहुँदो हो त, उसको र मेरो कोठा एउटै नै हुने थियो। ‘तँ त भर्खर भर्खर नयाँ छे’स्। पहिला पहिला त तँजस्तै म पनि निकै रोएँ तर मेरो आँखामा त अहिले त आँसु नै छैन, रुनलाई। हेर त मेरो आँखामा आँसु छ? छैन। जब मूल नै सुकिसकेको छ भने त्यहाँबाट कसरी आँसु आउँछ। तैले यो दुनियाँ नै बुझेकी छैनस् नानी, यो त एकदम स्वार्थी छ।’ उसले अगाडि भन्दै गई, ‘धन्दावाल केटीले कसैलाई प्रेम गर्दैनन्, न त सक्छन् नै। कस्तो वाहियात कुरा गर्छे बा! यस्तो पनि कहीँ हुन्छ? त्यसैले तँ रुनुको कुनै अर्थ छैन। नरो र दर्हो‍ मुटु बनाएर आफुलाई सम्हाल।’ रुने नानी भन्ने केटी झन भक्कानिएर रुन थाल्छे। उसको रुवाइ यति दर्दनाक छ कि सामान्य संवेदना भएको मानिसको मुटु पनि भक्कानिन्थ्यो। म त यति आवेगमा आइछु कि सिरानको खुकरीमा अचानक हात पुगेछ। हिँक्कहिँक्क गर्दै रोइरहेकी उ कसैगरी पनि सम्हालिन्न। न कुनै जवाफ नै फर्काउछे, उल्टै एकोहोरो रोइरहन्छे। फेरि ऊ सम्झाउन थाल्छे, ‘हेर नानी, यो रुवाइधुवाई सब छोड्। नहुने कुरो पनि सम्झेर कहीँ हुन्छ? जब रुनुको कुनै अर्थ छैन भने किन रुनु पर्यो‍ भन त? अरुले थाहा पाए भने पनि लाज हुन्छ। त्यसै त हामीलाई कसैले निको मान्दैन। झन व्वाईफ्रेन्डले धोका दियो भनेर रोएको भन्यो भने त हामीलाई उल्टै उल्लु बनाउँछन्। न्याय माग्न जाँदा पनि पाइन्न। वेश्याहरु पनि प्रेम गर्छन् भन्दै हामीलाई गिज्याउँछन्।’ तर नानी किन रुन छाड्थी र? उल्टै झन ठूलोठूलो स्वर पार्दै रोइरहेकी छे, मानौँ उसलाई सम्झाउनु भनेको उसको घाउमा नुन हाल्नु बराबर। यसो मोवाइलमा घडी हेर्छु त रातको तीन बजेको छ। फेरि झ्यालबाट बाहिर आँखा हुत्याउँछु। अझै पनि निष्पट अध्याँरो छ। चकमन्नतामा कुनै परिवर्तन भएको छैन। ‘ह्या, मलाई त लास्टै वोर भइसक्यो भन्या। यसो गर भन्दा पनि हुन्न, उसो गर भन्दा पनि हुन्न। क्या पागल केटीको फेला परिएछ आज। ननस्टप पाँच घन्टा भइसक्यो, रुन थालेको पनि। तैले नै गर्दी रहिछेस कसैले नगरेको प्रेम। काले गए गोरे आउँछ, के चिन्ता गर्छेस्। केटाहरु त भुस्याहा कुकुर भन्दा बढी पाईन्छ नि हो!’ भुतभुताउँदै पलङमा डयाङ्ग लडेको आवाज आयो। ऊ थप के–के भन्दै थिई, सबै त मैले पनि बुझ्न सकिन। लगत्तै, बाथरुम गएकी जमुना कोठामा पसी। अनी नानीलाई गाली गरेको चाल पाएपछि जमुनाले सात्तो खाने गरी कराउन थाली, ‘सुमिना, नानीसँग किन झर्केर बोलेकी हँ? सम्झाउनु पर्नेमा उल्टै गाली गरेर झर्की र फर्की गरेर बसिस्, हैन?’ त्यसपछि नानी भन्नेलाई भन्न थाली, ‘त्यसको कुरामा चित्त नदुखा। त्यो बौलाही जे पनि भन्छे, आफूलाई परेको भए पो त्यो पीडा थाहा पाउँथी। हेर, भोलि तेरो व्वाईफ्रेन्ड बोलाएर म कुरो टुंगाई दिउला। अब न’रो।’ एकछिन शान्त भएको कोठामा फेरी जमुनाको बोली सुनियो, ‘मान्छे रहरले कहिल्यै रुदैन। न त तँ रहरले नै यो पेशामा लागेकी नै होस्, न म नै। सहरबाट ठग्न गाउँमा आएको भन्दै तेरो लोग्नेलाई माओवादीले नमारेको भए। सायद तँ पनि तेरो लोग्ने झै गाउँमै स्कुल चलाएर वस्थिस होला नि! तर तँ त किरिया बस्दाबस्दै लखेटिएकी होइन र? के तेरो रहर थियो र शरीर बेचेर खानलाई? थिएन नि।’ जमुनाको यो कुरो सुनेर सुमिना नाजवाफ भई। निकैबेरसम्म त्यो कोठावाट केही आवाज आएन। म भने नतमस्तक भएको थिएँ। अचानक कहिल्यै ठिक नमानेको जमुनाप्रति मेरो सदभाव बढेको थियो। तर लामो मौनता चिर्दै सुमिनाले मुख फोरी, ‘जमुना ल भन, अब के उपाय हुनसक्छ? त्यो गर्न म तयार छु। भोलि यसको व्वाईफ्रेन्डलाई खुट्टा ढोग्न लगाउनै पर्छ।’ एकछिन उनीहरु दुवै सोचमा परे। तर विलम्व नगरी सुमिनाले नै उपाय फुरेझैँ गरी भनिहाली, ‘नानी भन त तेरो व्वाईफ्रेन्डको मोवाइल नम्बर कति हो ? अहिले नै म वार कि पार गराउँछु।’ भन्दै रोइरहेकीसँग मोवाइल नम्वर मागी। ‘उठाउँदै उठाउँदैन त के फोन गर्छेस्?’ जमुनाले अप्ठयारो सुनाई। ‘नानीको नम्बरबाट उठाएन त मेरो नम्बर छैन ? म मेरोबाटै गर्छु। पहिला नम्बर त भन्।’ ‘सुमीना, ल ठिक छ। त्यही गरौला तर कुरा नबुझी गर्नुहुन्न। पहिला कुरा त सुन। आज भएको चाहिँ के हो? त्यो बुझेपछि मात्र फोन गर।’ जमुनाले आक्रमण गर्नुभन्दा पहिला सेनाको कमाण्डरले बुझ्नुपर्ने कुरा झै गरी सुमिनालाई सम्झाई। ‘हो त नि ! साँच्चि भएको चाहिँ के हो? मलाई त्यो पनि राम्ररी थाहा छैन। म त कहाँ वतासमा पो उड्न थालेछु। तैले खबर गर्दा त म मेरै डान्सबारमा पो थिएँ।’ सुमिनाले उत्सुकताका साथ सोधी। ‘त्यही भएर त पहिला सुन भनेको। नानी, बारमा ब्रा र पेन्टीमा नाच्दै थिई। त्यतिबेला साले एउटा जड्याहा मन थाम्नै नसकेर बारमा उक्लिन खोजेछ अनि हाम्रो बाउन्सरहरुले समातेर तानेछन्। तर उसले त मलाई किन तानिस् भन्दै कराएर बबाल गर्न थाल्यो। त्यो फेरि डिआजीको छोरो रहेछ। बबाल गर्न थालेपछि हल्लाखल्ला त भईहाल्ने नै भयो। संयोगवस नानीको व्वाईफ्रेन्ड सरोज पनि त्यहीँ आएको रहेछ। उ त्यो बबाल हेर्न बार नजिक आउँदा जड्याहाले समाउन खोजेको डान्सर त आफ्नै गर्लफ्रेन्ड हो भनेर चिनिहाल्यो। अनि नानीलाई तथानाम गाली गर्दै जड्याहाले भन्दा पनि बढी गालीगलौज गर्न थालेछ। म त ड्रेसरुममा थिए, पछि साथीले बामा बबाल भएको कुरा सुनाएपछि त्यहाँ जाँदा नानी रोइरहेकी थिई भने यसको व्वाईफ्रेन्ड सरोज गाली गर्दै हिँडिसकेको रहेछ। यता नानी भने नमज्जाले रोइरही अनि मेरो मनले पनि मानेन र आज नानीलाई मेरै कोठामा लाने भनेर तँलाई बोलाएको हुँ। नत्र तँलाई किन बोलाउँथे ?’ जमुनाले बेलीविस्तार लगाई। ‘नानीको व्याईफ्रेन्डलाई नानी डान्सबारमा काम गर्छे भन्ने थाहा थिएन र?’ सुमीनाले जिज्ञासा राखी। ‘थिएन। नानीले पनि भनेकी थिइन। उसको व्वाईफ्रेन्डलाई त नानी अस्कलमा साइन्स पढ्छे भन्ने मात्र थाहा थियो। पहिलाको व्वाईफ्रेन्डले पनि यसले प्रेम गरेको नाटक गर्‍यो र जागिर लाउने भन्दै नानीलाई दोहोरीमा लगेर जाकिदियो। यसको डान्स ट्यालेन्ट देखेको त्यसले बढी पैसा पाईन्छ भन्दै मैले काम गर्ने डान्सवारमा लगायो र केही पैसा बोकेर ऊ बेपत्ता भयो। दोहोरीमा त्यति नराम्रो व्यवहार नभोगेकी नानीलाई यहाँ नराम्रो काममा लगाउन खोजपछि मलाई सधैँ भन्थी, ‘दिदी, मलाई कुनै अर्को ठाउँमा काम लगाईदिनुहोस न!’ त्यसैले मैले नै हाम्रो डान्सबारमा सधै आइरहने एकजनालाई अनुरोध गरेर नानीलाई पुतलीसडकको एउटा कन्स्यालट्यान्सीमा जागिर लगाईदिएको पनि थिएँ। नानी, भोलिदेखि त्यहाँ काम गर्न जान लागेकी पनि थिई तर आजै यो घटना भयो।’ जमुनाले खुइय्य लामो सास फेरी अनि अगाडी भनी, ‘नानीले यो सवै त्यही केटाका लागि गरेकी थिई।’ जमुनाले सबै बताएपछि सुमिना तात्तिँदै भन्न थाली, ‘साले, त्यो चाँही केटीलाई अंगालो नमारी डान्स हेर्नै नसक्ने तर नानीले केही पनि नगर्दा तथानाम गाली गर्दै छोडेर जाने? भन् त जमुना, त्यसको नम्बर कति हो, त्यसलाई म त्यसै कहाँ छोडछु र?’ ऊ रीसले आगो भएकी थाहा पाउन मलाई कुनै गार्‍हो भएन किनकी उसको स्वरमा यतिखेर अलि नै दम आएको छ। ‘ल डायल गर, ९८४१..........’ जमुनाले नम्वर दिदै सुमिनालाई यो पनि भनि, ‘लाउड स्पिकर गर् है। के भन्दो रहेछ म पनि सुनुँ।’ ‘ल ल घन्टी गयो। एकछिन कोही पनि नबोल है।’ सुमिनाले यसो भनेपछि सबैजना चुपचाप बसे, नानीको रुवाइ पनि रोकिएको थियो। उनीहरुलाई जस्तै मलाई पनि उत्सुकता जाग्यो कि नानी भन्नेको व्वाईफ्रेन्डले के भन्दो रहेछ भनेर, मैले आफूलाई निकै चनाखो बनाएँ र कान थापेँ। तीन घन्टी गए लगत्तै उतावाट आवाज आयो, ‘सुमिना, यति राति किन फोन गर्‍यौ।’ मोबाइलमा घडी हेर्छु त रातको चार बजिसकेको रहेछ। यतबाट सुमिनाको आवाज नगएपछि फेरि उताबाटै आवाज आयो, ‘केही अप्ठयारो पर्‍यो र सुमिना। भन, तिमीलाई केही भयो र? तिम्रो सुजन त यही अप्ठयारो लागेको बेला काम पर्ने त हो नि, भन के भयो।’ भन्दै कोठामा जाँदा पनि सुमिनालाई नभेटेको कुरा सुनायो। ‘किन फोन काटिस्? के यसको व्वाईफ्रेन्डलाई तँ पनि चिन्छेस र? तेरो नम्बर जानेबितिक्कै तेरो नाम पो लियो त त्यसले।’ सुमिनाले अचानक फोन काटेपछि जमुनाले सोधेकी थिई तर सुमिना भने केही बोलिन। जमुनालाई जस्तै मलाई पनि अचम्म लाग्यो कि थर्काउँलाझैँ गरी मोवाइल नम्वर मागेर फोन गरेको उसले थर्काउनको सट्टा केही नबोलिकन फोन काटीदिई। त्यसको रहस्य पर्खनुको कुनै गुञ्जाइस मेरो सामु रहेन। ‘जमुना, यो त वदमास पो रहेछ।’ सुमिनाले यतिमात्र उच्चारण गरी। सवै जना चुपचाप भए। म त झन वोल्ने कुरै थिएन। सोध्न त मन लागेको थियो, के भयो सुमिना भनेर? एकछिन सम्म त के भयो, त्यो मैले पनि चाल पाइनँ अनि ओडिरहेको सिरक फ्याकेर ओच्छ्यानबाट निस्केँ। उता सुमिनाको नम्बरमा भने एकोहोरो घन्टी बज्न थाल्यो तर सुमिनाले लगातार काटीमात्र रही– किचिक्क, किचिक्क। ‘जुन कारणले नानी रोइ नि! त्यसरी नै म पनि रुनु पर्ने थियो तर आज तैँले मलाई बोलाएर एकदम ठिक गरिस्, जमुना।’ उसले उल्टै जमुनालाई धन्यवाद दिँदै पो भनी तर जमुना झैँ म पनि विलखवन्द भएँ। ‘के भन्छे यो सुमिना, मैले त तेरो केही कुरा बुझ्न सकिन।’ मेरो प्रश्न नै जमुनाले राखिदिए पछि अलिकति भएपनि म शान्त भएँ। एकछिन पछि शान्त भएकी सुमिनाले लामो सास फेरी र रहस्य खोल्दै भनी, ‘मलाई पनि उसले प्रेम गर्छु भनेको थियो र म उसँग कति पटक डेटिङ पनि गएको थिएँ। मलाई पनि नानी झै उसको प्रेममा अति नै विश्वास थियो तर त्यो त प्लेव्वाय रहेछ। हेर् जमुना, त्यसले त नानीलाई पनि घुमाएछ र मलाई पनि।’ सबैजना छाँगावाट खसे जस्तो भएँ, मलाई पनि कौतुहल लाग्यो र दुःख पनि। यता नानी र सुमिनालाई घुमाउने केटा एउटै भएको भेद खुल्ने बितिक्कै उता जमुना रिसाउदै सुमिनालाई भन्न थाली, ‘ले त त्यसको नम्बर। साला, एउटा दापमा दुईवटा खुकुरी हाल्न खोज्ने? कहाँ त्यसै बाँकी राख्छु र त्यसलाई म। त्यसलाई त हेर म काँचै खाईदिन्छु।’ ‘छोडदे यार, लोग्ने मानिसको विश्वास नै हुँदोरहेछ। फरक फरक नम्बर बाँडेर यस्तोसम्म हर्कत गर्‍यो जमुना त्यसले। हामी पनि कति लाटी छौ है! हामीजस्ता केटीलाई पनि प्रेम गर्छन् भनेर कति सजिलै विश्वास गरिदिन्छौँ,’ सुमिनाले लामो सास तान्दै भनी। ऊ एकदम थकित भएकी छे तर पनि उसको बोलीमा गहिरो संवेदना भएको भने देखिन्छ। ‘त्यसो नभन सुमिना। यस्तालाई त तह लगाउनुपर्छ। कहाँ त्यसै छोड्ने कुरा गरेकी तैले। तँ जे सुकै गर हेर तर म त एक छोड्दिन, दुई छोडदिन। त्यसले हाम्रो उग्रचन्डी रुप नै देखेको रहेनछ। अब त्यसले सीता पनि रिसाउन सक्छे भन्ने कुरा थाहा पाउने भयो।’ उसले दार्‍हा किटदै एकदम ठुलो स्वरमा भनि, मानौँ यतिखेर उसका दुईजना साथीको पाशविक तरिकाले हत्या गरेको थियो उसले। बाहिर हेर्छु त उज्यालो उज्यालो हुन थालिसकेको रहेछ। कलेज जानुपर्ने त छ मलाई तर फेरि यता म उनीहरुलाई छोड्न सक्दिन। तर आज जानैपर्ने भएकाले मुख धुन र ब्रस गर्न तयारीमा लाग्छु। जमुनाले सुमिनासँग भएको नम्बर माग्दै भन्छे, ‘नानीलाई होइन, तँलाई दिएको चाहिँ नम्बर ले त! अहिले भर्खर म कुरो छिनिदिन्छु। के चाहँदो रहेछ त्यो, हेरौँ न हामी पनि।’ र, सुमिना नम्वर दिन्छे, ‘९८०३०.................’ मोबाइल नम्बर मागेर कुरो छिन्न उसको नम्बरमा डायल गरेकी जमुनाले अचानक एक घन्टी पनि नजाँदै फोन काटी र मज्जासँग हाँस्न थाली, अनि ब्रस गर्न छोडेर म सोफामा थ्याच्च बसेँ। जति जति रात ढल्दै गयो, उनीहरुको कुरो त्यति त्यति रहस्यमय बन्दै गएको छ। घटना त तिलस्मी मात्रै होइन, रोचक पनि बन्दै गयो। साँच्चै अघिसम्म रिसाएर जर्जर भएकी जमुना यतिखेर दिल खोलेर पो हाँस्न थालेकी छे। त्यसैले म कल्पना गरेको भन्दा बढी नमज्जासँग छक्क परे। यतिक्कैमा सुमिनाले सोधी, ‘ओई जमुना तँ किन हासेकी ?’ ‘हेर्न सुमिना, मेरो मोबाइलको स्क्रिनमा त राज भनेर पो आयो।’ जमुना झन खित्का छोडेर हाँस्न थालेपछि मैले त यतिसम्म सोचे कि जमुना पागल भई र म एक पागल्नीको छिमेकी हुने भएँ। ‘अब के भयो त? के तँ उसलाई चिन्छेस र! हैन भने किन हाँसेकी?’ सुमिनाले फेरी सोध्दा पनि जमुना केही बोलिन, झन झन लाटी हाँसे झै लगातार हाँसीरही। सबैलाई अकमक्क पार्दै हाँसेको हाँसो उसले कुनै हालतमा रोक्न सकिन। यता नानी भन्ने केटी न रोएकी नै छे, न त हाँसेकी नै छे। मानौ, नानी त्यस कोठामा नै छैन। उसको कुनै आवाज आएको छैन। यता नानी र सुमिनालाई गहिरो पीर परेको थाहा पाउँदापाउँदै पनि जमुना भने मज्जासँग हाँसिरहेकी छे। कता कता मलाई पनि रिस उठयो, सायद सुमिना र नानीलाई पनि होला। तर पनि उनीहरुको जस्तै मसँग पनि जमुनाको आगामी कुराको प्रतीक्षा गरेर बस्नुको विकल्प थिएन। ‘के भन्नु सुमिना, लाज पनि लाग्छ। हाँसो पनि उठ्छ र सँगसँगै पीडा भएर यो छात्ति भरिएर आउँछ।’ लगभग पाँच छ मिनेटपछि हाँसो रोक्दै जमुना बोल्न थाली, ‘के ढाँट्नु यार, यो मोवाइल नम्वरवालासँग त मेरो मंसिरमा विवाह हुँदै थियो। तर आज............’ जमुनाले पनि त्यो केटा पनि आफनो प्रेमी भएको मात्र बताइन, अझ विवाह हुन लागेको कुरासम्म बताएपछि सबैजना छाँगाबाट खसे बराबर भए र म पनि। तर पनि मलाई भने उनीहरु प्रति कता–कता त्यसैत्यसै दया लाग्यो र मेरो गहिरो सहानुभूति रहन पुग्यो किनभने पछिल्लो जमुनाको कुरोले मलाई निकै स्तव्ध नाएको थियो। अव चाहिँ नानीले आश्चर्य मान्दै बल्ल आएर मुख फोरी, ‘के भन्नु भएको दिदी?’ ‘हेर सुमिना र नानी, तिमीहरुलाई जस्तै मलाई पनि यसले घुमाएछ। फेरि उसले त मैले ओच्छयानमै ग्राहकको रुपमा भेटेको हुँ तर उसले त मलाई केटा मानिसले तिर्खा मेटाउन जोसँग पनि सुत्दा पनि इज्जत नजाने, विवाह गर्न पाउने। केटीहरुले चाहिँ वाध्यतामा सुत्दा पनि अपमान गर्ने र हेप्ने, किन? हेर जमुना, यस्तो सामाजिक परम्परा तोड्नकै लागि भएपनि म तिमीलाई विवाह गरेर उदाहरण हुन चाहान्छु, भन्थ्यो।’ फेरि उसका साथीहरुसँग प्रश्न उभ्याएर बोली, ‘तँ हामी जस्ता केटीलाई पनि कसैले प्रेम गर्छ र? गर्दैन नि! थाहा हुँदाँहुँदै पनि मैले विश्वास गरेँ। फेरि हेर न, विश्वास पनि मैले कसरी नगरुँ, कहिल्यै अविश्वास गर्ने ठाउँ दिएन मलाई र मलाई यति माया गर्‍यो कि यावत सवै कुरा मलाई बिर्सन बाध्य बनाइदियो। केही सम्झन र शंका गर्ने ठाउँ नै दिएको थिएन, यार। त्यसो त पहिला त मैले कति दिन र महिना दिनसम्म पनि उसको कुरो पत्याइन तर मैले यो काम गर्छु भन्ने थाहा पाउँदापाउँदै पनि महिनौँपछि लागेर विश्वास गर्न कर नै लगायो। म के नै गर्न सक्थे भन त?’ जमुनाको कुरो सुनेर सबै मौन भए र म पनि एकदम भारी भएँ। बाहिर हेर्छु त पुरै उज्यालो भइसकेको छ। मानिसहरुको चहलपहल देखिन थालेको छ। तरकारी बेच्न आउने डोकेहरु, पत्रिका वोकेर दौडिरहेको हकरहरु, खर्पनमा दही बोकेर आउने भक्तपुरेहरु, कलेज जाने केटाकेटीहरु सडकमा उत्रिन थालेका छन। झयालबाहिरबाट पूर्वको सडक हेर्छु त सडकमा माइक्रो, कार, ट्याक्सी, बस र मिनीटाटाहरु तँछाडमछाड गरेर दौडिरहेका थिए। पूर्वको क्षितिज राताम्मे भइसकेको थियो। सोच्छु, केही छिनमै त्यो क्षितिजमा सूर्य देखा पर्नेछ र धर्तिलाई उज्यालो बनाउनेछ। अध्याँरोमा लुकेकाहरुलाई बिउँझाएर निद्रा भंग पारिदिने छ, धर्ति छर्लङ्गै हुनेछ। ‘झुक्याएको मात्र होइन, सुमिना। उसले एक वर्षसम्म प्रेम गरेको नाटक गरेर सित्तैमा मेरो शरीरमा मोज गर्‍यो। मैले एक पैसा पनि लिइन र अरु भन्दा बढी उसको स्याहार पनि गरेँ। पैसा लिउ भनेर कर चाहिँ उसले सधै गर्‍यो। तँ आफै भन न, आएर सुत्यो भन्दैमा कसैले पनि आफ्नो व्याइफ्रेन्डसँग पैसा लिन्छ त? लिँदैन नि। मैले पनि लिइन। अझ त्यो भन्दा अर्को कुरा छ, सुमिना।’ एकतमास बोलीरहेकी जमुनासँग अर्को प्रश्न गर्ने आँट सुमिनालाई आएन होला र त, के छ अर्को कुरा? भनेर सोध्न सकिन। जब कोही पनि नबोलेपछि जमुनाले नै अगाडि भन्न थाली, ‘विवाह गर्छु भनेर झुक्याएको मात्र होइन। मैले त विश्वास गरेर कमाएको पैसा जति सबै उसैलाई राख्न दिएको छु, आखिर विवाह नै गर्ने त हो भनेर......... ’ जमुनाको कुरो टुंगिन नपाउदै नानी र सुमिनाले पनि आफूले पनि कमाएको पैसा उसैलाई राख्न दिएको रहस्य खोली। नानी त निकै आत्तिएर, ‘ला अब के गर्ने होला ?’ भन्दै डराई। ‘नानी, गरिहालिस् नि प्रेम। एक पैसा पनि नतिरिकन हामीसँग पालैपालो सित्त्तैमा सुत्यो र कमाएको पैसा पनि लगिसकेछ। हामी चाहिँ उसको प्रेममा फस्यौँ, ठूलो फल खाने लोभमा तर बिताइसकेको थाहा पाएनौँ।’ भन्दै जमुना नानी र सुमिनालाई गिज्याउँदै हाँस्न थाली, जवाफमा सुमिना र नानी पनि। एक अर्कालाई गिज्याउँदै र छेडछाड गर्दै हाँस्न थाले र सँगसगै म पनि। सुमिनाले भनी पनि, ‘नानी तेरो व्वाइफ्रेन्ड सरोज, मेरो सुजन अनि जमुनाको राज हैन त?’ ‘हो त नानी पनि कहाँ एउटै पर्‍यो भनेर टोलाएकी, नटोला। मान्छे एउटै कहाँ हो र? सरोज, सुजन राज........ ’ केके भन्दै उनीहरु हाँस्दै थिएँ। मलाई कलेज जान एकदम हतार भइसकेको थियो, बाहिर त छर्लङ्गै भइसकेको छ। पूर्वमा देखिएको सूर्यले सबैलाई बिँउझिन करै लगाइसकेको थियो।
झापा मेचीनगर–२ की ९ वर्षीय पूजा उराउको बे्रन ट्युमरको सल्य क्रियाका लागि आर्थीक सहयोग गर्नेहरु बढेका छन्। विश्वका कुना कुनामा रहेका नेपालीले ब्रेन ट्युमरबाट थलीएकी पूजाको उपचारका लागि रकम उनकै खातामा जम्मा गर्न थालेको पूजा उराउ बचाउ अभियानका सदस्य सुदय पनेरुले बताए। परिवारको आर्थीक हैसियत दयनीय रहेको समाचार प्रकाशित भएपछि पूजाका लागी धमाधम रकम संकलन हुन थालेको हो। यो समचार तयार पार्दा सम्म ग्लोवल आईएमई बैक धुलावारीको पुजा उराउको खाता नम्बर २३०७०१०००१७६७ मा १ लाख १३ हजार रुपैयाँ जम्मा भईसकेको पनेरुले सेतोपाटी लाई बताए। उनका अनुसार अमेरीकाबाट रीता न्यौपाने र कल्पना पनेरुले जनही ८ हजार नेपाली रुपैयाँ जम्मा गरेका छन। त्यस्तै अमेरीकाबाटै अर्वीन थपलीयाले नेपाली ४ हजार रुपैया सहयोग गरेको पनेरुले बताए। यता धुलावारीका बिजय डालमीयाले १० हजार र मेनपाको सृष्टी समाज ले ५ हजार पूजाका लागि सहयोग गरेका छन। यता पुजा अध्ययनरत हिमालय उमावि मेचिनगर ३ ले पनि ६१ हजार रुपैयाँ प्रदान गर्ने भएको रेडियो सरगम धुलावारीका अध्यक्ष लीला खनालले बताए। खनालका अनुसार सो बिद्यालयले पूजाका लागि बिद्यालय स्तरमा सहयोगको याचना गर्ने भएको छ। चिकित्सकले नेपाली ६ लाख रुपैयाँ पूजाको ब्रेन ट्युमरको सल्यक्रियाको लागत बताएपछि पारीवारीक आर्थीक हैसियत नहुदा परीवारले सबैसँग सहयोगको अपील गरेको थियो। दिनैपिच्छे पूजाको बैक खातामा उपचारको लागि रकम थपिन थालेपछि उराउ परिवार मा छोरीको सफल सल्य क्रियाको आसा पलाएको छ। पूजाका बुवा शीवले भने हाम्री एक मात्र सन्तानलाई लागेको रोगको उपचार हामीसंग थिएन। देश बिदेसमा रहने नेपालीको सहयोगले मेरी छोरीले पुर्नजन्म पाउने आसा पलाएको छ। मेरो परिवारको दैनिकी बिहान उठ्यो ज्यालादारीमा काम गर्न गयो बेलुका आयो दिनभर काम गरेको पैसाले अन्नपात किनेर ल्यायो पकायो खायो यसरी नै चलीरहेको छ। संचारमाध्ययमले महत्वका साथ छापिदिएको समचारले देशभित्र र बाहीर रहने नेपालीले आर्थीक सहयोग गरिदिएको उनले बताए। सम्बन्धित समाचारहरु
विराटनगरस्थित रामलाल गोल्छा आखाँ अस्पतालले असार ८ गते मोरङको सुन्दरपुरमा निशुल्क आँखा शिविर लगायो। सयौं स्थानीयले आँखा देखाए। ती मध्ये ४८ जनालाई मोतीबिन्दुको शल्यक्रिया गर्न विराटनगरस्थित अस्पताल बोलाइयो। मेातिबिन्दुले दृष्टिक्षमता धमिलो भएका तीमध्ये १३ जनालाई शल्यक्रियापछि झन समस्या थपियो।'इन्फेक्सन बढेपछि तीनजनाको त आँखै निकाल्नुपर्‍यो। आजको नागरिकलगायत कान्तिपुर र अन्नपूर्ण पोष्टमा खबर छ। शल्यक्रियापछि आँखा र टाउको 'सहनै नसक्ने' गरी दुखेका १३ मध्ये तीनजनाको फेरी शलयक्रिया गरेर आँखा झिक्नुपरेको पीडितले जानकारी दिएका छन्। शल्यक्रियापछि संक्रमण बढेकाले सुन्दरपुर ८ का ८३ वर्षीय भवानीप्रसाद दाहालको रामलाल गोल्छा अस्पतालमै आँखा झिकिए पनि समस्या अझै बल्भि्कएको छ। अवस्था गम्भीर भएपछि अस्पतालले समेतल डिस्चार्ज गरिसकेको उनका छोरा गोपाल दाहालले बताए। मोरङ सुन्दरपुर–८ की टीकादेवी पौडेल र दुलारी–३ का मुगालाल चौधरीले पनि शल्यक्रियापछि एउटा आँखा गुमाएका छन्। सुन्दरपुर –८का थोत्रेन चौधरी, मनोरथ दाहाल, सुन्दरपुर–२ की राममाया राईलगायतको पनि आँखा निको नभएर झिक्नुपर्न अवस्थामा पुगेको सुन्दरपुरका शिवरारायण चौधरीले जानकारी दिए।
एमाओवादी नेता बाबुराम भट्टराईले उपाध्यक्ष पदत्याग गरेपछि यो राष्ट्रिय सम्मेलन गर्ने निर्णय भएको थियो । सम्मेलन उद्घाटनकै दिन भट्टराईले त्यसबेला पदत्याग गर्नुको अर्थ सन्यास लिनु नभएको उल्लेख गर्दै कुनै न कुनै पदमा रहने बताएका छन् ।उनले युवा नेतृत्वलाई अघि सार्नुपर्ने प्रस्तावसमेत गरेको आजको कान्तिपुरमा उनको अन्तर्वार्ता छापिएको छ। उनले अन्तर्वार्तामा विगतमा तपाईंले पदत्याग गर्नुभयो, अहिले पनि गर्दै हुनुहुन्छ भन्ने प्रश्नमा भनेका छन्- त्याग गर्ने भनेको सधैंका निम्ति सन्यास लिनका लागि होइन । के कुरा बुझ्नुपर्छ भने कम्युनिस्ट क्रान्तिकारीहरू आजीवन लागिरहनुपर्छ । त्यसको अर्थ कार्यकारी पदमा बसिरहनुपर्छ भन्ने होइन । एउटै व्यक्ति लामो समय रहिरहनुपर्छ भन्ने होइन । त्यसले अरूको नेतृत्व विकासमा अवरोध गर्छ । त्यस्तो नेतृत्वको वरिपरि नयाँ वर्ग, शक्ति जन्मिने हुन्छ । त्यसले गर्दा निश्चित अवधिका लागि जिम्मेवारी लिनुपर्छ । वैचारिक राजनीतिक र सांगठनिक विभाजन गरी आफूलाई कार्यकारी पदबाट अलग राख्ने विधिको विकास गर्नुपर्‍यो । अहिले म वैचारिक राजनीतिक कामबाट पछि हटदनँ, सांगठनिक कामबाट नयाँ साथीलाई अघि ल्याउनुपर्छ । हामी छलफल गरेर निष्कर्षमा पुग्छौं । केही पुरानो र केही नयाँ नेतृत्व बनाउनुपर्छ । एकैचोटि सबै नयाँ बनाउने भन्ने कुरा होइन । यो व्यावहारिक हुँदैन । संक्रमणकालीन संरचना बनाउनुपर्छ । एउटा वैचारिक राजनीतिक नेतृत्व र अर्को सांगठनिक नेतृत्व हुन्छ । वैचारिक नेतृत्वका लागि लामो समय अध्ययन, संघर्ष गरेको व्यक्ति चाहिन्छ । पुरानो पिढीका वैचारिक नेतृत्वमा रहने, नयाँ पिढीका साथीहरूलाई सांगठनिक जिम्मेवारीमा ल्याउने गर्नुपर्छ । त्यसो गरे वैचारिक र सांगठिनक संयोजन हुन्छ । मैले पोहोर सालदेखि कुरा उठाउँदै आएको छु । यस्तै पार्टीभित्र तपाईं, अध्यक्ष दाहाल र नारायणकाजी श्रेष्ठ समूह छ, नेतृत्व चयनमा गाह्रो पर्दैन ? भन्ने अर्को प्रश्नमा भट्टराईले पालुङटारमा वैचारिक मतभिन्नता थियो । विद्रोहको कार्यदिशा लिने कि संविधानसभाबाट संविधान बनाउने भन्ने विषयमा बहस थियो । अहिले संविधानसभाबाट संविधान बनाउने कुरामा सहमत छौं । नयाँ परिस्थितिमा नयाँ प्रश्न उठ्छन् । माक्र्सवादको नयाँ ढंगले प्रयोग कसरी गर्ने, आर्थिक समृद्धि कसरी गर्ने भन्ने प्रश्न पनि छ । नेपालमा समाजवादको मोडेल कस्तो हुन्छ भन्ने प्रश्न खडा भएको छ । पुरानो, नयाँ पिढीका साथै अन्य पक्षलाई पनि नेतृत्व चयनमा सन्तुलन मिलाउने प्रयास हुन्छ । बाहिर प्रचार भएजस्तो गुटगत प्रतिस्पर्धा छैन । खासखास बेलामा विचारसमूह छ । हेटौंडा महाधिवेशनपछि एउटै कार्यदिशा छ । प्रतिस्पर्धा प्रचण्ड, बाबुराम र नारायणकाजी पक्षबीच होइन । व्यक्ति-व्यक्तिको प्रतिस्पर्धा हो । भनेका छन्। एमाओवादी विसर्जन हुने अवस्था आउनै लागेको हो ? भन्ने कान्तिपुरको प्रश्नमा भट्टराईले एमाओवादी रूपान्तरण गर्दै जानुपर्छ भनेका छन् । उनले भने,'हिजोको माओवादी नयाँ जनवादी क्रान्ति गर्न पूरा गर्न थियो । एक ढंगले पूरा भयो । नयाँ क्रान्ति पूरा गर्न नयाँ पार्टी, नयाँ शक्ति चाहियो । त्यसका लागि रूपान्तरण हुनुपर्छ भन्ने हो।'
आसन्न संविधानसभाको निर्वाचन आउन अब केवल ५ दिनमात्र बाँकी रहँदा म्याग्दीमा नेपाली काँग्रेस, नेकपा एमाले र एनेकपा माओवादीबीचमा नै मुख्य प्रतिष्पर्धा हुने देखिएको छ। चुनावी मैदानमा उत्रिएका १३ दलका उम्मेदवारहरूमध्ये ठूला भनिएका तीन दलसँगै राप्रपाले पनि आफ्नो प्रतिष्पर्धा हुने बताए पनि प्रभावशाली भनिएका उम्मेदवार भीमप्रसाद गौचन खुट्टामा चोट लागेर पोखरा अस्पतालमा भर्ना भई उपचार गराउन परेपछि राप्रपाको चुनावी अभियान फितलो हुनुका साथै मतदाताहरुलाई आकर्षित गर्ने व्यक्तित्वको अभाव देखिँदा राप्रपाले आशा गरे अनुसारको मत ल्याउन नसक्ने विश्लेषण गर्न थालिएको छ। यद्यपी राप्रपाले प्राप्त गर्ने मतसंख्याको आधारमा नै कुन दल अगाडि आउँछ भन्ने अनुमान भने सहजै गर्न सकिने विश्लेषकहरूको भनाइ रहेको छ। म्याग्दीलाई आगामी निर्वाचनको परिणाम आफ्नो पक्षमा पार्न यतिबेला जिल्लामा क्रियाशिल राजनीतिक दलहरू कम्मर कसेर गाउँकेन्द्रित अभियान सञ्चालन गर्दै चुनावी प्रचारमा जुटेका छन्। गत असोजको तेस्रो साताबाट शुरू भएको दलहरूले चुनाव प्रचारप्रसारको अभियान यसै साता सिद्धिने भएकाले पनि दलहरूको जोडतोडका साथ घरदैलो र प्रचार सभामा सहभागी भइरहेका हुन्। चुनावी अभियानका क्रममा दलहरुले जिल्लाको सबै गाविसका सबै वडामा चुनाव प्रचारप्रसार समिति गठन गर्ने, पार्टी प्रवेश गराउने, सदस्यता विस्तार गर्ने, घरदैलोमै पुगी भेटघाट गर्ने, वडा तथा गाउँ भेला र आमसभा गर्ने लगायतका कार्यक्रमहरु सञ्चालन गर्दै आइरहेका छन्। जिल्लामा क्रियाशिल दलहरुमध्ये एकीकृत नेकपा माओवादी, नेपाली काँग्रेस र नेकपा एमालेबीचमा कडा प्रतिस्पर्धा हुने बताइएको छ। अघिल्लो संविधानसभा निर्वाचनमा प्रत्यक्ष र समानुपातिक गरी दुई जनालाई सभासदका रूपमा केन्द्रमा पठाएको एमाओवादी म्याग्दीले आसन्न संविधानसभा निर्वाचनको प्रचार अभियान हालसम्म ३५ ओटा गाविसमा सम्पन्न गरेको जनाएको छ। केन्द्रमा पहुँच भएको र पूर्वमन्त्री समेत भहिसकेकाले आफ्ना उम्मेदवारले चुनाव जित्ने एकीकृत नेकपा माओवादी म्याग्दीले जनाएको छ। तर, अघिल्लो संविधानसभा निर्वाचनमा १० हजारको अन्तरले विजय हाँसिल गरेको पार्टीले जिल्ला बाहिरबाट उम्मेदवार ल्याउनु र समानुपातिकतर्फ जिल्लाबाट एकजना पनि नपर्नुले एमाओवादीभित्र असन्तुष्टि बढ्दै गएको एमाओवादीका जिल्लास्तरका एक नेताले बताए। यसैगरी २०६४ को संविधानसभा निर्वाचनमा म्याग्दीमा तेस्रो दल बनेको नेपाली कांग्रेस म्याग्दीले आइतबारसम्म जिल्लाको ३३ वटा गाविसहरुमा चुनावी कार्यक्रम सम्पन्न गरेको जनाएको छ। पार्टी उपसभापति खम्बीर गर्बुजालाई प्रत्यक्ष र महाधिवेशन प्रतिनिधि धनकुमारी थापालाई समानुपातिक उम्मेदवार बनाएको सो पार्टीले चुनावी अभियानमा कांग्रेसप्रति जनलहर बढेकाले चुनाव जित्ने दाबी गरेको छ। पहिलो संविधानसभा निर्वाचनमा निकटतम प्रतिद्वन्द्वी बनेको नेकपा एमाले म्याग्दीले हालसम्म जिल्लाको ३५ ओटा गाविसमा चुनाव प्रचारप्रसार अभियान सम्पन्न गरिसकेको छ। नेकपा एमाले म्याग्दीले यसपटकको संविधानसभा निर्वाचनमा पूर्व जिविस सभापतिसमेत रहिसकेका नवराज शर्मालाई प्रत्यक्ष र राष्ट्रिय प्रतिनिधि परिषद सदस्य नरदेवी पुनलाई समानुपातिक उम्मेदवार बनाएकाले आफ्ना दुबै जना उम्मेदवारको प्रतिनिधित्व सुनिश्चित भएको बताएको छ। 'आश, त्रास र बतासका कारण एकीकृत नेकपा माओवादीले पहिलो निर्वाचन जितेको हो,' एमाले म्याग्दीका अध्यक्ष हरिकृष्ण श्रेष्ठले भने 'प्रलोभन, धम्की र हल्लाका भरमा एमाओवादीले पहिलो चुनाव जिते पनि अहिले परिस्थिति त्यस्तो छैन।' एमालेको नीतिअनुरुप मुलुकमा पछिल्लो परिवर्तन भएको र अब नेतृत्व पनि एमालेको हातमा आएमात्र मुलुकले लोकतान्त्रिक संविधान प्राप्त गर्ने समेत अध्यक्ष श्रेष्ठले गरे । त्यस्तै पूर्व राज्यमन्त्री भीमप्रसाद गौचनलाई प्रत्यक्ष उम्मेदवार बनाएको राप्रपा म्याग्दीले जिल्लाको ३७ गाविसमा चुनावी कार्यक्रम सम्पन्न गरेको बताउँदै जनताको राप्रपाप्रति विश्वास बढेकाले आफुले जित्ने बताएको छ। आसन्न संविधानसभा निर्वाचनमा म्याग्दीबाट उम्मेदवारी दिएका राष्ट्रिय जनमोर्चाका सल्लाहकार छेमबहादुर विक (छवि), राष्ट्रिय जनमुक्ति पार्टीका टंकप्रसाद पुन, राष्ट्रिय प्रजातन्त्र पार्टीका लालकुमारी विक, सद्भावनाबाट ताजमा वेगम, नेकपा मालेका डिलबहादुर श्रीपाली, नेपाल परिवार दलका गौरीशङ्कर चौधरी, मधेशी जनधिकार फोरमका ईन्द्रध्वज बरुवाल, अखण्ड नेपालका डम्बरबहादुर बानियाँ, संघीय समाजवादी पार्टीका यामबहादुर किसान, स्वतन्त्रका योगेन्द्र बानियाँ र रामबहादुर शाहीले चुनावी प्रचार अभियानलाई निरन्तरता दिइरहेको सम्बन्धित पार्टी र तिनका निकट व्यक्तिहरुले जानकारी दिएका छन्। साना राजनीतिक दलहरुले प्रत्यक्षतर्फ चुनाव जित्ने सम्भावना नभए पनि समानुपातिकबाट प्रतिनिधित्वको अपेक्षासहित चुनावी गतिविधिलाई अगाडि बढाउँदै आएका छन्। ठूला दलजस्तै साना दलले पनि गाउँगाउँमा चुनाव प्रचारप्रसारको कार्यक्रम गरिरहेका छन्। एक निर्वाचन क्षेत्र, ४१ गाविस रहेको म्याग्दी जिल्लामा चारवटा स्थायीसहित एकसय १ ओटा मतदान केन्द्र तोकिएको छ भने ६८ ओटा मतदान स्थल रहेका छन्। कुल मतदाता संख्या ५६ हजार पाँचसय ३७ जना रहेको म्याग्दीमा १३ दलसहित २ स्वतन्त्र उम्मेदवार गरी प्रत्यक्षमा कुल १५ जना चुनावी प्रस्तिपर्धामा उत्रिएका छन्। काँग्रेस,एमाले र एनेकपा माओवादीबीच कडा प्रतिष्पर्धा हुने देखिएको भएपनि अझसम्मको चुनावी माहोल र साँगठनिक अवस्थालाई हेर्दा वाहिरी रुपमा नेपाली काँग्ा्रेस नै अगाडि देखिएको विश्लेषकहरुले वताएका छन्। म्याग्दीमा ठूला तीन दलका जुन उम्मेदवारहरुले जितेपनि मात्र १५ सयदेखि २५ सयको मत अन्तर हुने अनुमान गरिएको छ।
एकसातादेखि बेपत्ता मलेशियन एयरलाइन्सको विमान अपहरणमा परेको मलेशियन अधिकारीले जनाएका छन् । शनिबारदेखि बेपत्ता बोइङ ७७७ जहाजको सुचना प्रणाली बन्द गरेर कुनै उडानमा जानकारले अपहरण गरेको मलेसियन अधिकारीलाई उदृत गर्दै समाचार संस्था एपीले जनाएको छ। तर अपहरण हुनका कारण भने अझै खुलाइएको छैन । मलेशियाको क्वालालाम्पुरबाट बेइजिङको लागि उडेको एमएच ३७० फ्लाइट नम्बरको उक्त जहाज उडेको २६ मिनेटपछि सम्पर्क विहिन भएको हो । विमानमा चालकदलसहित २३९ सवार छन् । जहाजको अन्तर्राष्ट्रिय खोजी कार्य जारी छ ।
प्रधानमन्त्री तथा नेपाली कांग्रेसका सभापति सुशील कोइरालाले आज मन्त्री मण्डल विस्तार गर्ने भएका छन् । नेकपा एमालेसँगको गृह मन्त्रालय बिवादले एकसातासम्म दुई सदस्यीय मन्त्रिमण्डलमा सिमित रहेका कोइरालाले एमाले सहभागी नभए पनि नेपाली कांग्रेसले आफ्ना तर्फबाट सरकारमा पठाउने मन्त्रीहरुको टुंगो लगाउने भएको छ। ककसलाई मन्त्री बनाउने भन्ने छलफलका लागि कांग्रेस संसदीय बोर्डको बैठक अहिले पार्टी कार्यालय सानेपामा बसिरहेको छ । एमालेले मन्त्री नपठाएपनि कांग्रेसले आफ्ना तर्फका मन्त्रीहरुको सिफरिस आजै गर्ने र साँझसम्ममा प्रधानमन्त्रीले सपथ गराउने तयारी भएको नेपाली कांग्रेस स्रोतले सेतोपाटीलाई बताएको छ । कांग्रेसबाट यसअघि डा.रामशरण महत बिना विभागीय मन्त्री भएकामा सानो आकारको मन्त्रिमण्डल बनाउने गरी नयां मन्त्रीहरुको नाम चयन गरिने भएको छ । मन्त्रीहरुको कार्य विभाजन पनि आजै हुने भएको स्रोतले बताएको छ।
झापाबाट इलामतर्फ आउँदै गरेको एम्बुलेन्स मेची राजमार्गअन्तर्गत इलामको कोल्बुङ–१ मा आज बिहान दुर्घटना हुँदा दुईजना घाइते भएका छन्। इलाम आउँदै गरेको मे१च ५७३ नम्बरको एम्बुलेन्स अनियन्त्रित भई सडकबाट करिब ६० मिटर तल खस्दा एम्बुलेन्समा बसेका इलाम नगरपालिका–३ फूलगाछीका ४७ वर्षीय धनबहादुर मगर र चालक पाँचथर रानीटार–४ का ३६ वर्षीय देवनारायण ढुङ्गाना घाइते भएका हुन्। घाइते दुवैको झापाको बिर्तामोडस्थित कन्काई अस्पतालमा उपचार भइरहेको प्रहरीले जनाएको छ। दुर्घटनामा परी मगरको निधारमा र चालक ढुङ्गानाको दाहिने खुट्टामा चोट लागेको बताइएको छ।
नेकपा–माओवादीका महासचिब रामबहादुर थापा (बादल) ले माओवादीका सबै माग पूरा भएपनि मंसीर ४ मा संबिधानसभाको निर्वाचन सम्भव नभएको बताएका छन्। प्राविधिक र ब्यवहारिक हिसावले पनि पूर्वघोषित मितिमा चुनाब सम्भव नहुने उनले दाबी गरे। '३३ दलको मोर्चाले फोटोसहितको मतदाता नामावलीमा फोटो खिचाएका पनि छैनन्, पार्टी दर्ता गरेका पनि छैनन्' जनस्वंयसेवक प्रथम जिल्ला सम्मेलन उद्घाटन गर्न शनिबार गोरखा आएका थापाले भने, 'निर्वाचन आयोगले पनि सम्भव नहुने बताइसकेको छ। एक महिनाअधि सहमति भएको भए मंसीर ४ मै माओवादी जान तयार हुन्थ्यो।' संबिधानसभाबाट नै संबिधान जारी गर्नुपर्ने उनले बताए। 'उपर्युक्त विधि संबिधानसभाबाट नै संबिधान जारी गर्नु हो' उनले भने, 'तर, एकमात्र बिधि संबिधानसभा होइन, बिकल्पको रुपमा अध्यादेशबाट पनि संबिधान जारी गर्न सकिन्छ। तर, त्यो जनताले अनुमोदन गर्नुपर्छ।' संविधानसभामा गएर माओवादीले संघर्ष केन्द्रीत हुने थापाको भनाइ छ। 'वार्ता भैरहेको छ' उनले भने, 'वार्ता मिलेन भने, सडकसंघर्ष केन्द्रीत आन्दोलन थाल्छौ, शहर केन्द्रीत, राजधानी केन्द्रीत आन्दोलन थाल्छौ।' एकीकृत माओवादी नवसंसोधनबादतर्फ उन्मुख भएको उनले आरोप लगाए। 'प्रचण्ड छट्टु स्याल हुन्' उनले भने, 'बिहान एउटा बोल्ने, बेलुकी अर्को, भोलिपल्ट माफी माग्ने स्यालहरू नेपालमै छन्।' एमाओवादी क्रान्तिको यात्राबाट थाकेको उनको भनाइ छ। 'क्रान्तिका चर्को नारा लगाउनेहरु अहिले थाके। दलालहरुसंग आत्मसमपर्ण गरे, विमानस्थल बेचें, नदी बेचे, बिप्पा सम्झौता गरे' उनले भने, 'एमाओबादीले जनतालाई अर्न्तघात गरेको छ, धोका दिएको छ, जनता निराश छन्।' राष्ट्रियता बचाउन देशभक्तिपूर्ण मोर्चा गठन गर्नुपर्ने उनले बताए। निर्दलीय सरकारले संबिधानसभाको निर्वाचन गराउन खोजेर नेपाललाई सिक्किमीकरण गर्न खोजेको उनले आरोप लगाए। 'यथास्थितिमा चुनाब सम्भब छैन' उनले भने, 'दलको नेतृत्वमा संयुक्त सरकार गठन भएपछि मात्रै संबिधानसभाको निर्वाचन हुन्छ, अहिल्यै मिति भन्न सकिन्न।' राजनीतिक सभा र गोलमेच सम्मेलनले मात्रै देशलाई राजनीतिक निकास दिने थापाको भनाइ छ।
संयुक्त राष्ट्रसंघीय प्रहरी मिसनमा खटिन प्रवेश परीक्षा उत्तिर्ण गरेका प्रहरी र सशस्त्र प्रहरीका कर्मचारीबिच प्राथमिकतामा को पर्ने भन्न अन्यौल देखिएको छ। राष्ट्रसंघीय प्रतिनिधि टोलीले पछिल्लो पटक लिएको 'स्याट' परिक्षामा उत्तीर्ण भएका परिक्षार्थीले प्राप्त गरेको अंक टोलीले सार्वजानिक नगरेकाले यस्तो अन्यौलता देखिएको खबर आजको कान्तिपुरमा छापिएको छ। यसअघि अंक नै सार्वजनिक गर्ने चलन थियो। यसपालि प्रहरीका २ सय ३० र सशस्त्र प्रहरीका १ सय ४७ जना प्रहरीले मिसन परीक्षा उत्तिर्ण गरेका छन्। ती मध्ये कुन संगठनमा कुनलाई प्राथमिकता दिने भन्ने बिषयमा छलफल चलिरहेको छ। युएनको टोलीले उत्तिर्ण र अनुत्तिर्ण मात्र भनेका कारण यस्तो स्थिती आएको हो। उनीहरु दुई बर्ष भित्रमा मिसनमा गईसक्नुपर्छ । त्यसबीचमा युएनले विज्ञापन नखोले वा उत्तिर्ण हुने भन्दा कम संख्यालाई खोले जान नपाउनेले पुन परीक्षा दिनुपर्ने नियम छ। उक्त मिसन फौजमा आर्थिक हिसाबले आकर्शक मानिन्छ। एकपटक जानेले एक बर्ष भित्र ४५ लाख रुपैंया कमाई गर्छन् । त्यसैले उत्तिर्ण भएकाहरु जतिसक्दो चाँडो मिसन जान खोज्छन्।
चिनियाँ जहाज एमए ६० उडाएर आएका दुई अमेरिकी पाइलटसँग त्यो जहाज उडाउने योग्यताको प्रमाणपत्र राइप रेटिङ नभएको पाइएको छ। चीनबाट जहाज लिएर आएका एयर ट्रान्सपोर्ट पाइलट लाइसेक्स एटीपीएल नम्बर २२९०७४० का पिटर पार्कर र नम्बर २२८४३६० का अर्का पाइलट दुवैसँग एमए ६०को रेटिङ प्रमाणपत्र छैन्। आजको अन्नपूर्णमा खबरब छ। यी दुई पाइलटलाई अमेरिकी उड्यन संस्था फेडरल एभिसन एडमिनिस्ट्रेसन एफएएले दिएको एटीपीएलको प्राप्त फोटोकपीमा अन्य जहाज उडानको अनुमति छ। टाइप रेटिङ नभइ कुनै पनि जहाज उडाउन पाइदैन्। नेपाली उड्यन क्षेत्रका एक विज्ञका अनुसार चीनले चलाखीपूर्वक जहाज नेपाल उडान गराएको थियो। एफएएले यो जहाज उडानका निम्ति सर्टिफिकेट अफ एयरओर्दिनेस हालसम्म दिएको छैन। तर, चिनियाँ जहाज भने अमेरिकी पाइलटलाई नै उडान गर्न लगाएर ल्याइयो। अर्को आर्श्चयपूर्ण पक्ष के छ भने यो जहाजको बिमासमेत भएको थिएन। काठमाडौं आएपछि भैरहवाको उडान पनि ती पाइलटले नै गरेका थिए।
एकीकृत नेकपा(माओवादी)बाट ताप्लेजुङ क्षेत्र नं १ मा उम्मेदवार रहनुभएका सञ्चपाल मादेनमाथि आक्रमण भएपछि प्रहरीले सुरक्षा संवेदनशीलता भन्दै नेकपा–माओवादीका दुई जिल्लास्तरीय कार्यकर्तालाई आज अपराह्न नियन्त्रणमा लिएको छ। प्रहरीले माओवादीका जिल्ला इन्चार्जदेखि जिल्ला र क्षेत्रीय तहका कार्यकर्तासमेतलाई नियन्त्रणमा राखेर खोजी अघि बढाएको छ। नेकपा–माओवादीका जिल्ला कमिटी सदस्य सुरेन्द्र कार्कीलाई पक्राउ गरिएको प्रहरी निरीक्षक कृष्णदेव चौधरीले जानकारी दिए। उनले राकेश दाहाललाई पनि सोधपुछ गरी छाडिएको बताए। चुनाव प्रचारका लागि मेहेले गाविसमा पुगेका एमाओवादीका उम्मेदवार मादेन र पार्टी कार्यकर्तामाथि माओवादीका जिल्ला इन्चार्ज सुमन र सहसचिव पर्शुराम पौडेलसहितको टोलीले साङ्घातिक आक्रमण गरेको भनी एमाओवादीले किटानी विज्ञप्ति जारी गरेपछि सुरक्षा फौजले उनीहरुको गरी खोजी तीव्र बनाएको छ। रासस
गौशाला चोक बन्द र हड्तालकर्ताहरुको गढ नै भने पनि हुन्छ तर आज बिहान गौशाला चोकको दृश्य सँधै भन्दा बेग्लै थियो। नेकपा माओवादीले आह्वान गरेको आम हडतालको पहिलो दिन बन्द बिफल पार्न सेना कम्मर कसेर लागेको देखियो। प्रजातन्त्रको आन्दोलन होस् या सामान्य बन्द, गौशाला बन्दकर्ताहरुको गढ नै भने पनि हुन्छ तर सेनाको उपस्थितिले नेकपा माओवादीको गतिविधि गौशाला चोकमा शून्य देखिएको छ। पर्यटक गाडी एवं सर्वसाधारण निर्वाध रुपले आवतजावत गरिरहेको देखिन्छ।
आफ्ना मागमा कांग्रेस एमाले सकारात्मक भएको भन्दै एमाओवादीले संविधान सभामा जाने तयारी गरेको छ । निर्वाचन आयोगले पछिल्लोपटक थपेको समयसिमाभित्र समानुपातिकतर्फका सभासदको सूची बुझाउने गृहकार्यमा एमाओवादी लागेको आजको नयाँ पत्रिकामा खबर छ। 'हामीले राखेका मागमा कांग्रेस-एमाले सकारात्मक देखिएपछि संविधानसभामा जाने विषयमा हामी सकारात्मक भएका छौ,' एमाओवादी प्रवक्ता अग्नी सापकोटाले भने,' राजनीतिक दलहरुबीच सहमतिको आधार बनेपछि हामी बाहिर बसिरहेने भन्ने हुन्न।' यसैबीच एमाओवादीले १० पुससम्ममा समानुपातिकको सूची तयार गर्ने गरी गृहकार्यमा लागेको छ। अबको २-३ दिन भित्र समानुपातिकतर्फको सभासदको सूचीका लागि गृहकार्य हुन्छ, एमाओवादी केन्द्रीय कार्यालय स्रोतले भन्यो,' सूची बनाउँदा जिल्ला राज्य र केन्द्रमा छलफल गरिनेछ।
कांग्रेस सभापति सुशील कोइरालाले संविधानसभा निर्वाचनमा आफ्नो पार्टीले ‘कुनै किसिमको दस्ता निर्माण नगर्ने’ प्रस्ट्याएका छन् । जीपी कोइराला अध्ययन केन्द्रद्वारा बुधबार कांग्रेस केन्द्रीय कार्यालयमा आयोजित ‘गिरिजाप्रसाद कोइराला, प्रजातान्त्रिक आन्दोलन र युवा नेतृत्वको भूमिका’ विषयक युवा नेतृत्व विकास प्रशिक्षणमा उनले ‘अन्य दलले जस्तो चुनावमा कांग्रेसले कुनै दस्ता नबनाउने’ बताएका हुन् । ‘अन्य दलजस्तो कांग्रेस निर्वाचनमा दस्ता बनाउने पक्षमा छैन,’ कोइरालाले भने, ‘निर्वाचनमा कांग्रेसलाई तरुण दल र नेविसंघ नै काफी छ ।’ उनले अन्य दलले ‘बन्दुकको धम्की दिए भन्दैमा कांग्रेसजस्तो जिम्मेवार पार्टीले तोपको कुरा गर्न नमिल्ने’ जिकिर गरे । मुलुकप्रतिको जिम्मेवारी ध्यानमा राखेर कांगे्रसले निर्वाचनको अनिवार्यतामा जोड दिएको बताउ“दै कोइरालाले ‘स्थानिय निर्वाचन डेढ दशकसम्म नहुँदा सरकारले जति बजेट छुट्याए पनि बालुवामा पानी हालेजस्तै भइसकेको’ टिप्पणी गरे । ‘जनप्रतिनिधि नहुँदा स्थानीय निकायमा भ्रष्टाचार बढेको छ, सबै बजेट फाँडफाँड गरेर सकाउने काम मात्र भएको छ,’ उनले आरोप लगाए, ‘आगामी संविधानसभा निर्वाचन जनचाहना हो ।’ कोइरालाले निर्वाचन बिथोल्न खोज्ने दललाई जनताले नै सामाजिक बहिस्कार गर्ने चेतावनी पनि दिए । ‘कांग्रेसले राणालाई सम्झाउँदा नमान्दा पतन भएजस्तै तत्कालीन सभापति गिरिजाप्रसाद कोइरालाले तत्कालीन राजा ज्ञानेन्द्रले नमान्दा दुई सय ४० वर्ष इतिहास बोकेको राजसंस्था अन्त्य भएको हो,’ उनको दावी छ । कांग्रेस नेतृ सुजाता कोइरालाले छिमेकी मुलुकसँगको बिग्रिएको सम्बन्ध सुदृढ गर्न सभापति कोइरालाले गरेको भ्रमणले पार्टीलाई बलियो बनाएको दावी गरिन् । ‘चीन भ्रमण नगरी कोइरालाले कांग्रेसलाई बलियो बनाउन नसक्ने’ जिकिर गर्दै उनले ‘गिरिजाप्रसाद कोइरालालाई कांग्रेसले बिर्सिएका कारण आज मुलुकमा मण्डलेहरू हावी भएको’ आरोप पनि लगाइन् । ‘कांग्रेस नेतालाई मण्डले, गुण्डा र मूर्तिचोरहरू गाली गर्दै हिड्न थालेका छन्,’ नेतृ कोइरालाले भनिन्, ‘मण्डलेलाई ठेगान लगाउन सभापति शसक्त ढंगले लाग्नुपर्छ, टिकट पाउनेलाई जसरी पनि जिताउनुपर्छ ।’ उनले सभापतिलाई खुट्टा नकमाउन आग्रहसमेत गरिन् । अर्का केन्द्रीय सदस्य महेश आचार्यले गिरिजाप्रसाद कोइरालाको सपना साकार बनाउन युवाको भूमिका महŒवपूर्ण हुने बताए ।
उपप्रधान तथा गृहमन्त्री वामदेव गौतमले सधैं चेन अफ कमाण्डमा रहेर कार्य गर्न सशस्त्र प्रहरी बलका उच्च अधिकृत लगायतका राष्ट्रसेवकहरुलाई निर्देशन दिएका छन्। सशस्त्र प्रहरी बल प्रधान कार्यालयको बुधबार निरीक्षणपछि बलका उच्च अधिकृत लगायत सिनियर अधिकृत एवं जुनियर अधिकृत, बिल्लादार तथा जवानहरुलाई निर्देशन सम्बोधन गर्दै उपप्रधान तथा गृहमन्त्री गौतमले राष्ट्रले आवश्यकता महशुस गरेबमोजिम सशस्त्र प्रहरी बलले बफादारिताका साथ कार्य गरिरहेको उल्लेख गरेका थिए। व्यक्तिको स्वाभिमानमा असर पार्ने गरी कसैले काम गर्न नहुनेतर्फ ध्यानाकर्षण गराउँदै उपप्रधान तथा गृहमन्त्री गौतमले संगठनमा सेवा प्रवेश गर्ने सवैले माथिल्लो पदमा जाने आकांक्षा राखेको हुने तर चाकडी गरेर अगाडि जानखोज्न नहुने उल्लेख गरे । 'त्यो सिटमा एक जना मात्रै जाने हो, मतभिन्नता गर्नुहुँदैन, भिन्नता भएमा फौज छाडी दिनुपर्छ' उपप्रधान तथा गृहमन्त्री गौतमले भने,–'कहिल्यै पनि मतभेद गर्नुहुँदैन, यसले फोर्स बिगार्छ।' संगठनभित्र आदेश दिन र मान्न कमजोरी हुन नहुने तथा मान्छे मन पर्‍यो वा परेन नभनि आदेशको पूर्णरुपमा पालना गर्नुपर्ने कुरा समेत उनले जोड दिए। समस्या केही भएमा कमाण्डर मार्फत आओस, म जस्तोसुकै समस्या सुन्न तयार छु भन्नुहुँदै उनले औपचारिक नभए अनौपचारिक रुपमा पनि कुरा आओस भन्दै आफू संगठन प्रमुखको निरन्तर सम्पर्कमा रहेको तथा बलको समस्या केही भएमा त्यसलाई समाधान गर्न तथा आवश्यकताको कुरा पुरा गर्न गृहमन्त्रालय सकारात्मक रहेको उल्लेख गरे । संगठन बलियो नभए चुनौतीलाई पराजित गर्न सकिँदैन भन्दै उनले चेन अफ कमाण्डमा रहेर बलले सधैं राम्रो योगदान पुर्‍याउने विश्वास व्यक्त गरेका थिए। उनले आफु सधैं प्रमुखसँग काँधमा काँध मिलाएर अगाडि बढ्ने कुरा समेत उल्लेख गरे । पहिलेभन्दा संगठनको स्तर र क्षमता अभिबृद्धि भएको तथा व्यावसायिकता बढेको उल्लेख गर्दै उपप्रधान तथा गृहमन्त्री गौतमले संगठनको कामकारबाहीमा कहि कतै कुनै सम्झौता नहोस भन्ने अपेक्षा गरिएको बताउँदै बलले राज्यले सोचे अनुरुप प्रभावकारी ढंगले आफ्नो कर्तव्य पूरा गरिरहेको चर्चा गरे । सशस्त्र प्रहरी बलप्रति नेपाली जनताको आशा र भरोषा बढेर गएको, देशका विभिन्न ठाउँहरुबाट सशस्त्र प्रहरी पठाई दिन तथा बलको इकाई राखिदिन आफू समक्ष माग भइरहेको उल्लेख गर्दै उनले भने,–'यो धेरै राम्रो पक्ष हो, यो जनताको तर्फबाट समर्थन भएको पक्ष हो।' गृह सचिव जनार्दन नेपालले विभिन्न जिल्लाहरुबाट भएको सशस्त्र प्रहरीको मागलाई हेर्दा बलको कार्य ज्याँदै राम्रो र यसले कार्यक्षेत्रमा विशिष्ट योगदान पुर्‍याएको स्पष्ट भएको बताउनुहुँदै विपद् व्यवस्थापनको क्षेत्रमा समेत बलले आफुलाई अब्बल दर्जाको फौजको रुपमा उभ्याउन सफल भएको र यो सराहनीय रहेको उल्लेख गरे । सशस्त्र प्रहरी बलले भर्ना छनौट कार्यमा निष्पक्ष एवं पारदर्शी भएर अगाडि बढेको कुरा सराहनीय रहेको चर्चा गर्नुहुँदै गृह सचिव नेपालले यो छनौट प्रकृयाले भर्ना भएपछि आफैमा गौरव हुने वातावरण बनाउन प्रयास गर्नुपर्ने बताए । उनले सीमा क्षेत्रमा हुने अवैध गतिविधि नियन्त्रणमा अझै बढी सकृय भई अगाडि बढिरहनु पर्ने बताउँदै बलका इकाईहरु अझै विस्तार गर्नुपर्ने अवस्था रहेको कुरा समेत उल्लेख गरे । सशस्त्र प्रहरी महानिरीक्षक कोषराज वन्तले उपलब्ध श्रोत साधनको अधिकतम उपयोग गरी उपलब्धी पूर्ण कार्यसम्पादन गर्न संगठन कृयाशिल रहेको बताउँदै संगठनले आफ्नो दायित्वलाई पूर्ण रुपले पूरा गरिरहेको तथा आफ्ना राष्ट्रसेवकको बृत्तिविकास र मनोबल अभिबृद्धि गर्नेतर्फ समेत ध्यान पुर्‍याई रहेको उल्लेख गरे । बलले आफुलाई प्राप्त जिम्मेवारीहरु पूर्ण रुपमा पूरा गर्ने उल्लेख गर्दै सशस्त्र प्रहरी महानिरीक्षक वन्तले भने,–'कुनै पनि विपद् होस वा अरु खालका कठिनाई, त्यसमा बलले व्यावशायीक र पारदर्शी भई प्रचलित ऐन कानूनको परिधिभित्र रहेर योग्यता, क्षमता तथा बुद्धि विवेकको अधिकतम उपयोग गरी दायित्व निर्वाह गर्ने छ।' उपप्रधान तथा गृहमन्त्री वामदेव गौतमको निर्देशन सम्बोधनलाई सशस्त्र प्रहरी बलले हालै मात्र प्रयोगमा ल्याएको 'लाइभ भिडियो स्ट्रीमिङ', इन्ट्रानेट तथा सशस्त्र प्रहरी संचारद्वारा सम्पूर्ण एपीएफ इकाईहरुमा प्रत्यक्ष प्रसारण गरिएको थियो। कार्यक्रममा सशस्त्र प्रहरी अतिरिक्त महानिरीक्षकहरु ठाकुरमोहन श्रेष्ठ, दुर्जकुमार राई, ऋषभदेव भट्टराई, जीवनकुमार थापा, कृष्णकुमार तामाङ र सुशिलकुमार श्रेष्ठ लगाएत पाँचै क्षेत्रका बाहिनीपति सशस्त्र प्रहरी नायव महानिरीक्षकहरु, काठमाडौं उपत्यकास्थित एपीएफ इकाईका प्रमुखहरु लगाएत एपीएफ अधिकृत, विल्लादार तथा जवानहरुको उपस्थिति रहेको थियो।
उच्च माध्यमिक शिक्षा परिषदले गठन गरेको आचारसंहिता कार्यान्वयन अनुगमन समितिको निर्देशन वेवास्था गर्दै परिषदको मध्यमाञ्चल कार्यालयले बद्मासी गर्ने उच्चमावीको पूर्ण विवरण पेस गर्न अटेर गरेको आजको नेपाल समाचारपत्रमा खबर छ। परिषद्ले आचारसंहिता उल्लंघन गर्ने उमाविसँग स्पष्टीकरण माग गरेको ५ दिनपछि अपुरो विवरण पेस गरेको उक्त कार्यालयलाई दुई दिन भित्र पूर्ण विवरण पेस गर्न निर्देशन दिएको छ। समितिले सो कार्यालयका प्रमुख जंगबहादुर अर्याललाई आचारसंहिता उल्लंघन गरेका उमाविलाई कस्तो कारबाही गर्ने भन्ने विषयमा रायसहित पेश गर्न निर्देशन दिएको थियो। प्रमुख अर्यालले उक्त निर्देशनको बेवास्था गरेपछि दुई दिन भित्र पुनः विवण पेस गर्न निर्देशन दिएको हो। अनुगमन समितिको बैठकपछि पुगेका अर्यालले विद्यार्थी संगठनसँग वार्ता भएको कारण आउन ढिला भएको बताएका थिए। उनले स्पष्टीकरण सोधीएका १७ कलेजले पठाएको जस्ताको तस्तै विवरण लिएर बैठकमा आएका थिए। बैठकमा आचारसंहिता उल्लंघन गरेका २९ उच्चमाविमध्ये १२ वटाले स्पष्टीकरण नपाठाएको विषयमा सो कार्यालयले पुनः स्पष्टीकरण सोधेको छैन।
सोमबार मध्याह्न कालीमाटीस्थित राधिका मानन्धरको घर पुग्दा उनी हलचल गर्न नसक्ने अवस्थामा ओछ्यानमा थिइन्। कालीमाटी तरकारी बजारबाट कलंकीतिर जाने मैडैमा दायाँपट्टि एउटा गणेशथान छ। त्यसैको पछिल्तिरको घरको तल्लो तलामा मानन्धर बस्छिन्। उनी तिनै राधिका मानन्धर हुन्, जसलाई स्याहार्न ‘आमाघर’की सञ्चालक दिलशोभा श्रेष्ठले एक महिला पठाएकामा ‘यौन दुराचार’को अपुष्ट आरोप लगाइएको थियो – कान्तिपुर दैनिकमा कल्पना घिमिरेको समाचार छ। १६/१७ विर्ष दिेखि रक्तस्रावले थलिएका मानन्धर पछिल्लो समय क्यान्सर लागेपछि हिँडडुल गर्दै नसक्ने भएकी हुन्। गाह्रो गरि पानी स्याँ–स्याँ गर्दै, पानी पिउँदै उनले यसरी बेलीविस्तार लगाइन, ‘ कान्छा छोरा–बुहारी घरको माथिल्लो तलामा बस्छन्। दुवै व्यस्त छन्। उनीहरुलाई दुःख दिन मन नलागेर दिलशोभा आमालाई मेरा लागि रातिसंगै सुत्ने कोही विश्वासिलो महिला पठाइदिनु भनेकी थिएँ। राति तल्लो तलामा म एक्लै हुन्छु, कसैले आएर घाँटी थिच्यो भने पनि छोरा–बुहारीले थाहा पाउँदैनन। एकजन बोल्ने साथि चाहियो भनेर मैले काम गर्ने पहिला मगाएकी थिएँ’ त्यसै सिलसिलामा ‘दिलशोेभा आमाले विश्वासिलो छ, राति तपाईँसंगै सुत्छ, तपार्इँको स्याहार र माया गर्छ’ भनेर धर्मकुमारी थापालाई पठाइदिएको मानन्धरले सुनाइन्।
नेपाली काँग्रेसका सभापति सुशील कोइरालाले संविधानसभाको दोस्रो निर्वाचनपछि पनि संविधानसभालाई असफल बनाउन षड्यन्त्र भइरहेकोे बताएका छन्। सहिद राधेश्याम जोन्छें स्मृति प्रतिष्ठानले आज भक्तपुरमा आयोजना गरेको कार्यक्रममा उनले देशको सङ्कट निवारणका लागि सहमति, मेलमिलाप र एकताबाटै समस्या समाधान गर्नुपर्छ भनेर काँग्रेस अगाडि बढेको बताए। संविधानसभाको पहिलो बैठक राष्ट्रपतिले आब्हान गर्नुपर्नेमा नेपाली काँग्रेस, एकीकृत माओवादी र मधेसवादी मोर्चा सहमत भएपनि नेकपा(एमाले)ले बखेडा निकालेर नमानेको सभापति कोइरालाको भनाइ थियो। उनले भने, …हरेक देशमा राष्ट्राध्यक्षले संविधानसभा एवम् संसदको पहिलो बैठक बोलाउने नजिर छ, नेपालमा पनि त्यही नै हो, तर यो विषयलाई किन विवाद बनाइयो, यहीँबाट षड्यन्त्र भएको शङ्का उब्जन थालेको छ,।' संविधानसभाको बैठक बोलाउनेबारेमा जति विवाद बढ्दै गयो, उति नै षड्यन्त्र बढ्दै जाने भन्दै कोइरालाले जतिसक्दो चाँडो यो विवादलाई टुङ्गोमा पुर्‍याएर संविधान निर्माणमा जुट्नुपर्नेमा जोड दिए। सरकार गठनमा समेत अब विवाद र झमेला गर्न नहुने टिप्पणी गर्दै सभापति कोइरालाले सरकार गठनमा अझै विवाद गर्दै गएमा जनतामा नकारात्मक सन्देश जाने उल्लेख गरे। उनले थपे, 'काँग्रेस ठूलो पार्टी भएकाले काँग्रेस कै नेतृत्वमा सरकार बन्छ। कार्यक्रममा नेपाली काँग्रेसका नेता विमलेन्द्र निधि, डा प्रकाशरण महत, रामेश्वर ढुङ्गेल, काँग्रेस भक्तपुर जिल्ला सभापति गणेशमान चक्रधर, ओमकार श्रेष्ठ, प्रतिष्ठानकी अध्यक्ष एवम् सहिद जोन्छेंको श्रीमती रजनी जोन्छंेलगायतले प्रजातन्त्र प्राप्तिका लागि जोन्छंेले पुर्‍याएको योगदानको चर्चा गरेका थिए। पन्ध्र वर्षकै उमेर अर्थात २०१४ सालदेखि नेपाली काँग्रेसको आन्दोलनमा सरिक भएर धेरैपटक जेल परेर प्रजातन्त्रका लागि त्याग गरेका जोन्छेंलाई काँग्रेस भक्तपुर जिल्ला सभापति भएकै बेला २०५९ साल भदौ १६ गते भक्तपुरको कटुञ्जे गाविस ६ चुनदेवीस्थित आफ्नै घरमा बसिरहेका बेला तत्कालीन माओवादी कार्यकर्ताले गोली हानेर हत्या प्रयास गरेका थिए। छातीमा गोली लागेको जोन्छेंको कम्मरमुनिको भाग नचलेपछि १० वर्ष ओछ्यानमै बिताएर २०६९ जेठ २४ गते मृत्यु भएको थियो। रासस
नेकपा (एमाले) ले संविधानसभा निर्वाचनको अन्तिम समयमा केही दलले मतदाता किन्न सक्ने खतरा देखिएकाले त्यसतर्फ सचेत हुन निर्वाचन आयोग र सञ्चारमाध्यमलाई आग्रह गरेको छ। विभिन्न अनलाइनमा आबद्ध सञ्चारकर्मीसँग आज आयोजित छलफल कार्यक्रममा एमालेका केन्द्रीय निर्वाचन परिचालन कमिटीका सचिवालय सदस्य तथा प्रचार प्रचारका संयोजक प्रदीप नेपालले आफ्नो पार्टी मत किनेर जित्नुपर्छ भन्ने विश्वासमा नरहेको बताए। नेता नेपालले आजसम्मको आँकलनअनुसार एमाले प्रत्यक्षतर्फ कुल ९७ सिटमा जित्ने निश्चित भएको र ८० स्थानमा प्रतिस्पर्धा रहेको तथा र ६३ ठाउँमा चाहिँ हार्ने देखिएको जानकारी दिए। नेता नेपालले एमालेले निर्वाचन आचारसंहिता बढी पालना गर्ने र मान्छे किन्ने विषयमा विश्वास नगर्ने बताउँदै अन्य दलले गर्ने चलखेलबारे मिडियाले भण्डाफोर गर्नुपर्ने बताए। नेता नेपालले भने, 'दक्षिण एसियाको सबभन्दा ठूलो पार्टी भएकाले निर्वाचनको अन्तिम समयमा एमाओवादीले प्रतिव्यक्ति एक लाख रुपैयाँसम्म दिएर पनि भोट किन्न सक्नेछ, यो निष्पक्ष निर्वाचनको सूचक होइन, यसबारे हामीले निर्वाचन आयोगलाई पनि भनिसकेका छौँ, उसले कति गर्न सक्छ हेरौ।” नेता नेपालले एमालेलाई हराउन एमाओवादी र नेपाली काँग्रेस मिल्ने स्थिति आउन पनि सक्ने भएकाले यसतर्फ पनि मिडियाले सही सूचना ल्याउनुपर्ने बताए। रासस
दाताको सहयोगमा जिल्ला अस्प्ाताल म्याग्दीको परिसरमा निर्माण गरिएको आकस्मिक भवन प्रयोगमा नआउँदा जिल्ला अस्पताल म्याग्दीमा आउने विरामीहरुलाई सम्ास्या भएको छ। दक्षिण कोरियामा रहेका म्याग्देलीहरुको सहयोगमा निर्मित आकस्मिक उपचार कक्ष जिल्ला अस्पताल म्याग्दीलाई हस्तान्तरण गरेको साढे पाँच महिना बितिसक्दा पनि अझै सञ्चालनमा आउन सकेको छैन। गत असारको १७ गते एक कार्यक्रमबीच म्याग्दीका प्रमुख जिल्ला अधिकारी चन्द्रबहादुर कार्की र म्याग्दी समाज समिति दक्षिण कोरियाका उपाध्यक्ष लोकबहादुर बानियाँले एकसाथ उद्घाटन गरेको भवन अस्पताललाई हस्तान्तरण गरिएको थियो। म्याग्दी समाज समिति दक्षिण कोरियाको कुल १६ लाख ५६ हजार आठसय ६४ रुपैयाँको लागतमा निर्मित दुईकोठे आपतकालीन (इमरजेन्सी) भवन समितिले जिल्ला अस्पताललाई हस्तारण गरेको थियो। छ शैया र प्रोड्युसर कक्ष रहेको भवन निर्माण गर्न म्याग्दी समाज समिति दक्षिण कोरियामार्फत त्यहाँबाट एकसय ९३ जनाले साढे १६ लाख भन्दा बढी रकम सहयोग गरेका थिए। जिल्ला स्वास्थ्य कार्यालय म्याग्दीका प्रमुख डाक्टर रोशन न्यौपानेले आर्थिक अभावका कारण आपतकालीन भवनको काम नरोकिएको भन्दै आन्तरिक व्यवस्थापनका कारण सञ्चालनमा केही ढिला भएको जानाकारी दिए। म्याग्दी समाज समिति दक्षिण कोरियाले भवनभित्र इमरजेन्सी उपचारका लागि आवश्यक पर्ने सहयोग समेत गर्ने आश्वासन दिएकाले सञ्चालनमा केही ढिलाई भएको डा. न्यौपानेले वताए। 'सञ्चार अभावका कारण समितिसँग हाम्रो सम्पर्क भएको छैन,' न्यौपानेले भने,'अब केही समयमा नै भवन सञ्चालन हुन्छ।' समितिसँग आवश्यक छलफल गरी अस्पतालको आन्तरिक स्रोत प्रयोग गरेर भएपनि भवनबाट उपचारको काम शुरु गराउने उनको भनाइ छ। प्रवासी म्याग्देलीको सहयोगमा निर्माण सम्पन्न भएको भवन सञ्चालन हुन नसक्दा उपचारको कार्यमा समेत कठिनाई परेको छ। दुघर्टना वा अन्य विपत्तिका कारण आपतकालीन उपचारका लागि अस्पतालमा आउने बिरामीहरुको संख्या बढ्दा उपचारमा समस्या हुने गरेको अस्पताल स्रोतले जनाएको छ। समयमै भवन बनेर हस्तान्तरण भैसक्दा पनि सञ्चालनका लागि आवश्यक तयारी नहुँदा सर्वधारणमा जनगुनासो बढेको छ। यता देशको संक्रमणकालीन समयका कारणले अस्पताल विकास समितिको अध्यक्ष चयन हुन सकेको छैन। हाल अन्तरिम व्यवस्था अनुसार स्वास्थ्य प्रमुखको अध्यक्षता रहने गरी समितिले काम गर्दै आएको बताइएको छ ।
बरिष्ठ प्रा. डा. गोबिन्द केसीले माफियाको चंगुलबाट समग्र स्वास्थ्य क्षेत्रलाई नै तहस नहस हुनबाट जोगाउने दीर्घकालिन योजना मुताबिक जुन आमरण अनसन गरिरहेका छन् त्यो भ्रष्टाचारले जरो गाडेको नेपालजस्तो देशका लागि गम्भीर चुनौतीको बिषय हो | यथार्थमा भ्रष्टहरुको चंगुलमा परेको नेपालको राज्ययन्त्र डा. गोविन्द केसीको मागलाई सम्बोधन गर्नुभन्दा उनको जीवन लीला समाप्त गर्न षड्यन्त्र गर्दैछ भन्ने तथ्य गोबिन्द केसीको मागलाई सम्बोधन गर्नमा प्रस्तुत गरेको आजसम्मको ढिलासुस्ती र उदासीनताबाट प्रष्ट हुन्छ| बस्तुत: डा. केसीको मागमध्ये डा.शशी शर्माले राजिनामा दिन आनाकानी गर्ने बितिकै उनलाई बर्खास्त गरेर त्रिविका पदाधिकारीले आफ्नो बौद्धिक छवि प्रस्तुत गर्न कन्जुसी गर्न हुदैन थियो | तर अख्तियारबाट समेत भ्रष्ट्राचारको आरोपमा मुछिएका डा. शशी शर्मा जस्तो व्यक्तिलाई त्रिवि शिक्षण अस्पतालको डिनमा नियुक्ति गरी निजी मेडिकल कलेजहरुलाई निश्चित मापदण्डको आधारमा भन्दा करोड करोड रुपयाँको चलखेलको आधारमा सम्बधन दिने योजना डा. गोबिन्द केसीको आमरण अनसनले तत्काललाई विराम लागेको छ| तर समग्रमा नेपाली जनता र देशको लागि प्राणको बाजी लगाएर आमरण अनसनमा उत्रने डा.गोबिन्द केसीको पक्षमा नेपाली समाजका प्रत्येक सचेत नागरिकहरु एकाकार हुनमा भइरहेको विलम्ब शोभनीय छैन| आमरण अनसन डा. केसीको रहरको बिषय होइन| त्रिभुवन विश्वविद्यालयले केही दिन पहिले डा शशी शर्मालाई डिनमा नियुक्त गरेपछि प्रक्रियासङ्गत तवरले सो नियुक्ति नभएको भन्दै प्रा डा गोविन्द केसीले आमरण अनशन जारी राखेका छन्। अहिलेसम्म गरी तीनपटकसम्म आमरण अनसन स्वास्थ्य क्षेत्रमा देखिएको बिकृति, विसंगति र ठूलो आर्थिक चलखेललाई रोक्नका लागि गरेका हुन् | पटक पटक सत्ताधारीहरुले डा. केसीको अनसन तोड्नका लागि मात्र प्रयास गरे | तर उनले उठाएका जायज मागलाई सम्बोधन गर्न कुनै नीति र प्रणालीको विकास गरेनन् | बरु प्रत्यक्ष र अप्रत्यक्ष रुपमै राजनीतिक पार्टी तथा तिनका नेताहरुले स्कूल, कलेज तथा मेडिकल कलेजसम्म संचालन गर्न लगानी गरिरहे र देश र समाजको सेवामा प्रयोग गर्नु पर्ने राजनीतिलाई ब्यापारको माध्यम पनि बनाई रहे | फलत: डा. गोबिन्द केसीले उठाएको मागलाई तत्काल सम्बोधन गरी उनको जीवन रक्षा गर्न सरकारलाई आग्रह गर्न पनि डा. केसी आमरण अनसन थालेको आठ दिनमा मात्र नेपाली कांग्रेसको चेत खुलेको छ भने एमाले र एमाओवादी जस्ता राजनीतक पार्टीहरु अझै कुम्भकर्ण निन्द्रामा छन् | आज आमरण अनसनमा बसिरहेका डा. गोबिन्द केसीको जीवनरक्षा मात्र महत्वपूर्ण कार्यभार होइन् | डा. केसीको आमरण अनसन तोड्न सरकारले सामान्य निर्णय गरिदिए पुग्छ | तर नेपालमा कानुनी राज्यको प्रत्याभूति र भ्रस्टाचार मुक्त शासन व्यबस्थाको थिति बसाल्न गणतन्त्रको माला जपेर र मुस्तांग गाडी चढेर आदर्शको कुरा गरेर मात्र हुँदो रहेनछ भन्ने कुरा प्रमाणित भैसकेको छ | अन्यथा डा. गोबिन्द केसीले फेरि आमरण अनसन गरी रहनुपर्ने थिएँन् | आज स्वास्थ्य क्षेत्र मात्र भ्रष्टाचार र अराजकताले ग्रस्त छैन | न्याय क्षेत्रमा पनि न्याय प्राप्तिका लागि नन्दप्रसाद अधिकारी जस्ता व्यक्तिले पनि प्रधानन्यायाधीश नै प्रधानमन्त्री भएको मुलुकमा पटक पटक अनसन बसे पनि न्याय प्राप्ति भएको छैन | मुलुकको शिक्षा, स्वास्थ्य, न्याय,कूटनीति सबै क्षेत्र आज भ्रष्ट र बदनाम छ | यस्तो अवस्थामा गोबिन्द केसी त केवल एकजना पात्र मात्र हुन् | आज नेपाली जीवनको प्रत्येक क्षेत्रमा धेरै गोबिन्द केसीहरुको नितान्त खाँचो छ | जसले सरोकारवालाहरुलाई राम्रो काम गर्नको लागि खबरदारी गरी रहन सकुन | यस भावभूमिमा गोविन्द केसीले उठाएका मागहरुलाई तुरुन्त पुरा गराउन प्रत्येक तह र तप्काबाट आन्दोलित हुन जरुरी छ | अन्यथा भ्रष्ट र खराब आचरण भएका मानिसहरुले नै सदाचार र नैतिकताको गीता पाठ गर्दै कम्बल ओडेर घ्यू खाने प्रबृति झन मौलाउने खतरा रहन्छ | यसैबीच शिक्षण अस्पतालमा देखा परेको समस्या समाधान गर्न प्रधानमन्त्रीले निर्देशन दिएको पनि चौबिस घण्टा बितिसकेको छ | अब पनि प्रधानमन्त्री स्वयम् अग्रसर भएर समस्या समाधानका लागि ठाडो हस्तक्षेप नगर्ने हो र ड़ा. गोबिन्द केसीको प्राणरक्षा समेत नगर्ने हो भने आन्दोलनको लप्काले कसलाई कहाँ पुर्याउने हो भन्ने कुरा समयले प्रष्ट पार्नेछ | राज्यले धेरै शिक्षण अस्पताल र डाक्टरहरु उत्पादन गर्न सक्छ | तर ड़ा. गोबिन्द केसी जस्ता इमान्दार र देशका सच्चा सपूतहरु प्राप्तिका लागि एक युगलाई पर्खनु पर्ने हुन्छ | सबैलाई तुरुन्त चेतना भया | - भद्रपुर, झापा, हाल क्यानाडा
थाइल्याण्डमा स्वास्थ्य उपचार गराइरहेका एमाले संसदीय दलका नेता केपी शर्मा ओलीकी श्रीमती बैंककमा लुटिएकी छन्। ओलीलो रेखदेख र हेरचाहका लागि गएकी ओली पत्नी राधिका शाक्यलाई बैंकक घुम्नेक्रममा लुटेराहरुले गत आइतबार मा लुटेका हुन् । दुईवटा मोटरसाइकलमा आएका तीनजना लुटेराले उनको साथबाट ५ हजार अमेरिकी डलर पैसा, ०६८८४४७१ नम्बरको पासपोर्ट, सुनको टप, मोबाइल लुटेका थिए। सामान लुटेको बारे शाक्यले ४ दिनअघि नै स्थानीय प्रहरीमा रिपोर्ट लेखाए पनि हालसम्म लुटेराहरु फेला नपरेको ओलीको पारिवारिक स्रोतले जानकारी दिएको छ। केपी ओलीको उपचारका लागि गत वैशाख १८ गते बिहीबार स्पेशल मेडिकल भिसामा दुर्इ हप्ताको अनुमति लिएर बैंकक पुगेकी शाक्य मे आइतबार लुटिएकी हुन्।
एकीकृत नेकपा (माओवादी)का अध्यक्ष पुष्पकमल दाहालले क्रान्तिकारी कम्युनिष्टहरु एकापसमा विभाजित हुँदा मुलुकले दुःख पाएको बताएका छन्। क्रान्तिकारी पत्रकार सङ्घले द्वन्द्वकालमा राज्यबाट मारिएका पत्रकार कृष्ण सेन इच्छुकको १२औँ स्मृति दिवसका अवसरमा आयोजना गरेको ‘जनपक्षीय पत्रकारिताका चुनौती’ विषयको अन्तक्र्रियालाई सम्बोधन गर्दै उनले यस्तो बताएका हुन्। अध्यक्ष दहालले नयाँ विचारका आधारमा क्रान्तिकारी कम्युनिष्टबीच एकता आवश्यक रहेकामा जोड दिए। सबैले त्याग गर्न सके मात्र एकता प्रक्रिया सम्भव रहेको धारणा राख्दै उनले एकापसमा रहेको अहङ्कार नत्याग्दासम्म त्यो सम्भव हुँदैन भने। युद्धकालमा व्यवस्थित पत्रकारिता गर्न सकिएको भए पनि शान्ति प्रक्रियामा प्रवेश गरेपछि त्यो सम्भव नभएको उनले स्वीकार गरे। नेकपा–माओवादीका अध्यक्ष मोहन वैद्यले भावनाका आधारमा भन्दा पनि आवश्यकताले एकता प्रक्रिया अगाडि बढ्ने बताउँदै विगतमा सँगसँगै लडेका नेताहरु एकापसमा मिल्नु र मुलुकलाई नेतृत्व प्रदान गर्नु आजको आवश्यकता रहेको बताए। व्यावसायिकताका नाममा जनताको आवाज क्रमशः सञ्चारमाध्यममा हराउँदै गएको तर्क राख्दै उनले भने,‘कर्पाेरेट कल्चर र सूचना साम्राज्यवादका कारण जनताको चाहनाअनुसार सञ्चारमाध्यम चल्न नसकेको हो।' एमाओवादीका नेता डा बाबुराम भट्टराईले कम्युनिष्ट पार्टीभित्र विचारको बहस हुँदा त्यसलाई नकारात्मक तवरले प्रचार गर्ने प्रवृत्ति गलत भएको बताए। सम्पूर्ण क्रान्तिकारी शक्ति भावनाका आधारमा भन्दा पनि नयाँ विचार र कार्यदिशाका आधारमा एक ठाउँमा आउने वातावरण क्रमशः बन्दै गएको उनले बताए।
'गैरआवासीय नेपाली र नेपाल : समृद्धिका साझेदार' भन्ने नाराका साथ आजदेखि राजधानीमा छैठौं गैरआवासीय विश्व सम्मेलन तथा गैरआवासीय नेपाली संघको अन्तर्राष्ट्रिय महाधिवेशन सुरु हुँदैछ। गैरआवासीय नेपाली संघले शुक्रबार पत्रकारसम्मेलन गरी आज र भोलि संघको अन्तर्राष्ट्रिय महाधिवेशन तथा आगामी सोमबार र मङ्गलबार गैरआवासीय विश्व सम्मेलन गर्ने जनाएको छ। राष्ट्रपति डा रामवरण यादवले सोमबार विश्व सम्मेलनको समुद्घाटन गर्ने तथा मन्त्रिपरिषद्का अध्यक्ष खिलराज रेग्मीले सम्मेलनको समापन गर्नुहुने कार्यक्रम तय भएको संघका अध्यक्ष जीवा लामिछानेले जानकारी दिए। अन्तर्राष्ट्रिय महाधिवेशनले नयाँ कार्यसमिति चयन गर्नेछ। नयाँ कार्यसमिति गठनपछि विश्व सम्मेलन हुनेछ। पत्रकारसम्मेलनमा दिइएको जानकारीअनुसार विश्वका ५० मुलुकमा रहेका एक हजार ३०० गैरआवासीय नेपाली सम्मेलनमा भाग लिंदैछन्। संघले हालसम्म ६५ मुलुकमा आफ्नो सञ्जाल विस्तार गरेको छ। गैरआवासीय नेपालीको लगानीमा लमजुङको सर्दी खोलामा २७ मेगावाट क्षमताको विद्युत् आयोजना निर्माण सुरु गरिएको तथा हालसम्म रु आठ करोड खर्चेर देशका विभिन्न भागमा परोपकारका कार्य सम्पन्न गरिएका अध्यक्ष लामिछानेले बताए। रासस
मतदाताले भोट हालिसकेपछि गरिएका सर्वेक्षणहरुले भारतमा बिजेपी गठबन्धनलाई सपष्ट बहुमत हासिल हुनसक्ने संकेत गरेका छन्। बिजेपी गठबन्धनलाई २ सय देखि ३ सयसम्म सिट प्राप्त हुनसक्ने सर्वेक्षणहरुले देखाएका छन्। भारतीय लोकसभामा जम्मा ५४५ सिट छन्। बिजेपी पार्टी एक्लैले इतिहासमै सबैभन्दा धेरै सिट ल्याउने आँकलन भइरहँदा सत्तारुढ कांग्रेस पार्टीको इतिहासकै सबैभन्दा शर्मानाक हार हुने पनि सर्वेक्षणहरुले देखाएका छन्। न्यूज २४-को सर्वेक्षणले बिजेपी गठबन्धनलाई सबैभन्दा धेरै ३४० सिट प्राप्त हुने देखाएको छ भने टाइम्स-ओआरजीले २५७ सिट प्राप्त हुने देखाएको छ। कांग्रेस आइ गठबन्धनले १०० को हाराहारीमा सिट ल्याउने सर्वेक्षणहरुले देखाएका छन्। बिजेपी एक्लैले २५० को हाराहारीमा सिट ल्याउने प्रक्ष्येपण भइरहँदा कांग्रेस आइ एक्लै भने ६० को हाराहारीमा खुम्चने सर्वेक्षणहरुले देखाएका छन्। बिजेपी गठबन्धनले उत्तरप्रदेश, मध्यप्रदेश, महाराष्ट्र, कर्नाटक, आन्ध्रप्रदेश, गुजरात, राजस्थान, पञ्जाब, बिहारजस्ता राज्यहरुमा बहुसंख्यक सिट जित्ने आँकलन गरिएको छ। पश्चिम बंगालमा ममता बेनर्जीको त्रिणमूल कांग्रेस नै बलियो देखिएको छ भने तमिलनाडुमा जय ललिताको एडिएमके बलियो देखिएको छ। विश्वकै सबैभन्दा ठूलो प्रजातान्त्रिक मुलुकको एक महिनाभन्दा लामो निर्वाचनको अन्तिम चरण सोमबार सकिएसँगै शुक्रबार मतगणना हुनेछ। ढिलोमा शुक्रबार रातिसम्मका निर्वाचनको अधिकांश परिणाम आइसक्ने अनुमान छ।
मन्त्रिपरिषद्का अध्यक्ष खिलराज रेग्मीसँग नेपालका लागि अमेरिकी राजदूत पिटर डब्ल्यू बोडीले आज अपराह्न उनको कार्यकक्ष सिंहदरबारमा भेटवार्ता गरेका छन्। त्यस अवसरमा उनीहरूबीच समसामयिक राजनीतिक अवस्था, संविधानसभा निर्वाचनको तयारी र न्युयोर्कमा जारी संयुक्त राष्ट्रसङ्घको ६८ औं महासभाबारे छलफल भएको अध्यक्ष रेग्मीका सल्लाहकार विमल गौतमले बताए। “सबै पक्षलाई चुनावी प्रक्रियामा समेट्न भरमग्दुर प्रयास भइरहेको र वातावरण बनाउन लागिपरेको जानकारी अध्यक्ष रेग्मीले गराउनुभयो”–गौतमले भने। अध्यक्ष रेग्मीको सक्रियतामा भएको निर्वाचनको तयारीलाई उपलब्धिको संज्ञा दिँदै चुनावलाई सफल बनाउन अमेरिकाले सक्दो सहयोग गर्ने बताए। कुनै व्यक्ति र समूहको नाम उच्चारण नगरी अमेरिकी राजदूतले निर्वाचन विथोल्ने विषय प्रजातान्त्रिक पद्धतिमा मान्य नहुने विचार व्यक्त गरेका थिए।
फोरम लोकतान्त्रिकका अध्यक्ष विजयकुमार गच्छदारले मधेसवादीदल एकीकरण घोषणा चाँडै हुने बताएका छन्। पार्टी केन्द्रीय कार्यलय सानेपामा शुक्रबार पत्रकार सम्मेलन गरी उनले मधेसवादी दल एकीकरण र त्यसको नेतृत्व लिने क्षमता आफूसँगमात्र भएको दाबी गरे। 'मधेसवादी दललाई एकताबद्ध बनाएर लैजान सक्ने क्षमता मसँग मात्र छ,' गच्छदारले भने, 'मेरो अनुभवले पनि मधेसवादी दलको एकीकरण गर्न सक्ने क्षमता प्रदान गरेको छ। केही समयपछि यसको परिणाम थाहा हुनेछ।' राजधानी दैनिकमा खबर छ । 'मधेसवादी दलबीच एकता चाहेको छु अरुले जस्थतो एकताको हल्ला गरेर ढोल पिटेर हुन्न, गृहकार्य खाँचो छ,' गच्छदारले भने, 'फोरम नेपालसँग अनौपचारिक वार्ता भएपनि यसलेमूर्तरुप पाएको छैन् तर मैलै तराइ मधेस समाजवादी पार्टीका अध्यक्ष सदरसिंह भण्डारी, फोरम गणतान्त्रिकका अध्यक्ष राजकिशोर यादव, तराई मधेस सद्भावना पार्टीका अध्यक्ष महेन्द्र यादवसँग प्रत्यक्ष वार्ता गरेको छु ती दलसँग एकीकरण हुन्छ।'
आगामी २०७३ वैशाख १ गते काठमाडौँ उपत्यकावासीका घर घरमा मेलम्चीको पानी खसाल्ने लक्ष्यका साथ सरकारले जोडतोडका साथ काम गरिरहेको। जापानी विकास नियोग जाइकाको आर्थिक सहयोगमा निर्माण हुन लागेको प्रशोधन केन्द्र २०७२ चैत मसान्तसम्ममा निर्माण सम्पन्न भई अर्काे नयाँ वर्षमा पानी आउने जिकिर गरिएको छ। मेलम्ची खानेपानी आयोजनाको पानी प्रशोधन केन्द्रको आज सुन्दरीजलमा शिलान्यास गर्दै सहरी विकासमन्त्री छविराज पन्तले राष्ट्रिय प्राथमिकताप्राप्त मेलम्ची खानेपानी आयोजना सम्पन्न गर्न सबै पक्षले सकारात्मक सहयोग पु¥याउनुपर्नेमा जोड दिए। सहरी विकास मन्त्रालयका सचिव किशोर थापाले मेलम्ची खोलाबाट २६.५ किमि सुरुङ निर्माण गरी सुन्दरीजलमा ल्याइने पानी प्रशोधन गर्न रु पाँच अर्ब लागतमा प्रशोधन केन्द्र निर्माण गर्न लागिएको जानकारी दिए। प्रशोधन केन्द्रमा आठ करोड ५० लाख लिटर पानी प्रशोधन गर्ने क्षमता हुनेछ। रासस
नेपालको प्रतिनिधित्व गर्दै श्रीलंका भ्रमणमा रहेको धनगढी क्रिकेट एकेडेमी र श्रीलंकाको रवि पन्चेहवा एकेडेमीबिचको क्रिकेट सिरिज रोमाञ्चक मोडमा पुगेको छ। शनिवारसम्म खेलेका आठवटा खेलहरुमध्ये चारमा जित हासिल गर्दै चारवटा खेलमा हारेको छ। शनिवार भएको आठौ मैत्रीपूर्ण खेलमा धनगढी क्रिकेट एकेडेमीका खेलाडीले रवि पन्चेहवा क्रिकेट एकेडेमीलाई ६ विकेटले हराएको हो। टस जितेर पहिले व्याटिङ गरेको रवि पचेहवा एकेडेमीले दिएको एक सय ११ रनको विजय लक्ष्य ४ विकेट क्षतिमा पुरा गरेको हो। धनगढीको जितमा विवेस सिंहले सर्वाधिक ३६ रन कप्तान दिपेन्द्र थापाले ३३ रन अविजित रोशन अधिकारीले १८ रन र लक्ष्मण कार्कीले ११ रन अविजित वनाए। यसअघि पहिले व्याटिङ गरेको रवि पन्चेहवा क्रिकेट एकेडेमीले १९ दशमलव १ ओभरमा सवै विकेटको क्षतिमा एक सय १० रन बनाएको थियो। अक्सर खमेरडाईनले २६ रन र मोहमद निमाजले २३ रन वनाए। धनगढीका आसुतोष कुँवरले २ विकेट तथा अनमोल स्वार टेकेन्द्र खड्का र अमन पन्थीले १, १ विकेट लिएको थिए। पन्चेहवा क्रिकेट एकेडेमीका ५ जना खेलाडीलाई धनगढीले रन आउट गरेका कारण उच्च स्कोरको रन वन्न सकेन। शनिवार बिहान भएको खेलमा भने एकेडेमीको टोली पन्चेहवा क्रिकेट एकेडेमी गोल्डसँग पराजित भएको थियो। पन्चेहवा क्रिकेट एकेडेमीले पहिले व्याटिग गर्दै २० ओभरमा एक सय ८५ रन बनायो। ठूलो योगफल बनाउनका लागि मोहमद रिफाईले अर्ध शतकसहित ७१ रन र भीडव्लु सामराले २७ रनको योगदान गरे। धनगढीका लागि आसुतोष कुँवरले ३ विकेट तथा शिवराज ऐर टेकेन्द्र खड्का र अनमोल स्वारले १,१ विकेट हात पारे। १ सय ८६ रनको विजय लक्ष्य पछ्याएको डिसिएको टोली ९१ रन वनाएर १४ ओभरमा अल आउट भयो। कप्तान दिपेन्द्र थापाले २७ रन वनाए पनि त्यो जितका लागि पर्याप्त भएन। पन्चेहवा क्रिकेट एकेडेमीका सतीश र नुस्मिनले ३, ३ विकेट लिए। श्रीलंकामा रहेको धनगढी क्रिकेट एकेडेमीको टोलीले अव एक अभ्यास खेल खेल्न बाँकी रहेको छ। चार जित र चार हारमा रहेको टोलीले नौ खेल जितेमा उपाधि आफ्नो पक्षमा पार्नेछ। आईतवार कुनै खेल राखिएका छैनन् भने सोमवार टोलीले महत्वपूर्ण अन्तिम अभ्यास खेल खेल्नेछ। तस्वीर महेशकुमार शाह,
पानी पनि यस्तो बेला थामियो, यो ओरालो बाटोमा अब अँध्यारोको चिन्ता सुरु भएको छ । हामी सोझै फलियागाउँ जानुपर्ने । तर, मास्तिर गाउँहरुमा पुराना लोकगीत पाइन्छ भनेर नेपथ्यका गायक अमृत गुरुङको जोड एकपटक त्यसतर्फ जाने चल्यो । त्यसले बित्थामा समय खाइदियो । म्याग्दीका यी भीरले त्यस साँझ गतिलै चुनौति दिइरहेको थियो । उक्लँदा त दम्सालै थियो, ओर्लदाचाहिँ ठाउँठाउँमा चिप्लिएर चार हातखुट्टै टेक्नुपर्‍यो। यसरी आइपुगेको थियो हामी बास बस्ने स्थान अर्थात् विष्णु होटल, फलियागाउँ । घरको छेवैमा सानो भान्छा थियो । धुँवामात्रै पुतपुताइरहेको झ्यालबाट आधा शरीर निकालेर साहुनीले सुत्ने कोठा देखाइदिइन्। ‘ऊ त्याँ लगेर सामान राख्नुस्।’ कोप्चो सिँढीमा टाउका जोगाउँदै माथि उक्ल्यौं । कोठाको ढोका खोल्नेबित्तिकै मन ठन्डा भयो । सुविधाले होइन, भित्तामा टाँसिएका पोस्टरहरुले। झन्डै दस दिनसम्मै खानै नपाउने डाँडाकाँडा घुमेर फर्केका हाम्रालागि केट्रिना कैफ, प्रिटी जिन्टा, रानी मुखर्जी र करिना कपुर एक से एक एक्सनमा स्वागत गरेर उभिइरहेका थिए। एक नजर सर्रर हेर्नेबित्तिकै मैले आफ्नो झोला करिना कपुर र केट्रिना कैफको ठीक मुन्तिर खाटमा फ्याँकिहालेँ । सारीले घुम्टो ओडेको अनि हातमा पूजाको थाली लिएकी यी रानी मुखर्जीहरु कुरै बुझ्दैनन् । उता करिनालाई देखेर म मनमनै द्रवित थिएँ, ठीक त्यसैगरी जसरी एक वर्षअघि हामी दुईजना नै पूर्वी नेपालतर्फको यात्रामा गएका थियौं। ... त्यतिबेला ओखलढुंगाबाट सोझै दिक्तेल जाने हाम्रो योजना थियो । रुम्जाटारमा भात खाँदै गर्दा साहुजीले हामीलाई परका लहरै डाँडा देखाएर अथ्र्याइ दिए। ‘ऊ...त्यो डाँडाको ठीक पारिपट्टि हलेँसी महादेव पर्छ।’ अमृत दाइलाई अब हलेँसी नगइ भएन । हामीले पदयात्रालाई कम्तीमा दुई दिन लम्ब्याउँदै बाटो तेर्सो पा¥यौं र पूर्व नगएर दक्षिण उक्लन थाल्यौं । निसुंखेको ज्यानमारा उकालो । पारि दूधकोशी बगेको छ । त्यसमा मिल्न आतुर अरु खोलाहरु पनि यतातिर उसैगरी बगेका छन् । त्यहीँनिर माथि डाँडामा भने थोप्पै पानी छैन । नेपालका अधिकांश पहाडी भेगको साझा समस्या । यो हो रुक्मांगद् कट्वालको गाउँ, जहाँ आज पनि थुप्रै रुक्मांगद् जन्मिरहेकै होलान् । तर, ऊ रुक्मांगद् काठमाडौं पुग्यो, यिनीहरु कहिल्यै पुग्दैनन्। डाँडाको टुप्पोमा लस्करै बसेको निसुंखेमा सबैभन्दा सुकिलो स्थान कुनै देखिन्थ्यो भने एउटा शिक्षण संस्था । कट्वालकै अर्धांगिनी उमाको नाममा स्थापित । अरुको अवस्था बारे कुरै नगरौं । हामी बसेकै घरमा पनि कसरी रात काट्ने भन्ने समस्या थियो । म त झप्पै रक्सी खाएर तलतिरै स्लिपिङ ब्यागमा घुस्रिने योजनामा थिएँ । तै नाक थुन्दै कोठामा पुगेपछि राहतका केही सामग्री फेला परे । कोठाभरि लहरै पोस्टर । अरुको सम्झना छैन, करिना कपुरचाहिँ सबैभन्दा लोभलाग्दी थिइन्। मैले करिनाको ठीक तल खाटैमा झोला फ्याँकिहालेँ । स्तनका कोणहरु चिन्न क्यामरालाई सजिलो परोस् भन्ने उद्देश्यका साथ हल्का घोप्टिएकी । उहिले जमानामा मिनी स्कर्ट आउँदा तहल्का मच्चिएको थियो । निसुंखेमा अरु आधुनिकता नभित्रिए पनि करिनाले भने मिनीभन्दा पनि झन् खतरनाक ‘माइक्रो स्कर्ट’ भित्र्याइदिएकी रहिछन् । त्यो पनि ‘गोडाफार पोजिसन’मा। त्यस रात झुम्म परेर जसै माथि उक्लेँ, मैले करिनाबाहेक केही हेर्दै हेरिनँ । शौचालय नरहेको त्यस घरमा बच्चाले माथि नै दिसा बसिरहेका थिए । त्यसको गन्ध बेग्लै थियो । त्यहाँमाथि बग्रेल्ती उडुसको टोकाइ । म जतिपटक उठेँ, टर्च बालेर करिनालाई हेरेँ र हेर्‍या हेर्‍यै सुतेँ। .... अब फेरि आउनुस् पश्चिम नेपालको म्याग्दीतिरै । यहाँ पनि ठीक त्यही अवस्था । भित्ताभरि टाँसिएका पोस्टर। यसरी ट्रेकिङमा हिँडेको बेला जब जब म यी पोस्टरहरु देख्छु, मेरा सामुन्ने सिंगो पहाडी भेगको समाजशास्त्र पल्टिन थाल्छ । केही नभएको ठाउँमा पोस्टर जाबोले पनि कति काम गरिरहेको हुन्छ । डाँडालाई जताततै तछारेर मौसमी मोटर सडक खनिएका, मोबाइल चलाउनका निम्ति स्क्रिनमा नेटवर्कको संकेत पर्खेर बस्नुपर्ने र चिनियाँ सोलारले धिपधिपे बत्ती बालिरहेका। केही अघिसम्म पनि गाउँ गाउँ पुगेका वस्तुमध्ये रक्सी, बियर, चाउचाउ, खैनी र पराग मात्र देखिन्थ्यो । हिजोआज अर्को थपिएको छ, रिचार्ज कार्ड । गाई बाँधेको टहराको माथि पनि एउटा सूचना ठोकिएको हुन्छ, ‘यहाँ रिचार्ज कार्ड पाइन्छ।’ गोठाला गएकाहरु मोबाइलमा जिस्किरहेको दृश्य हिजोआज आम भइसकेको छ। सडक र सञ्चारले विश्वसँग जोड्न खोजिरहेको यहाँका युवा पुस्ता यस्तोमा कसरी आफूलाई ‘अपडेट’ गरुन्? विष्णु होटलका साहुनी मन्सरा भण्डारीका अनुसार उनका तीन छोरी र एक छोरामध्ये सदरमुकाम बेनी बसेर पढ्नेले यस्ता पोस्टर ल्याउने गरेका छन्। हिन्दी चलचित्रका स्टारहरुलाई विविधतामा फैलनुपर्ने एक किसिमको रमाइलो बाध्यता छ । एकातिर उनीहरु ‘ग्लेज्ड म्यागाजिन’का पानामा लस एन्जलसकै स्टारहरुको हाराहारी उभिन खोज्छन् भने अर्कातर्फ यस्ता पोस्टरहरु जहाँ नितान्त ग्रामीण परिक्षाबाट पनि उनीहरु गुज्रनै पर्छ । चट्किला पोशाक अनि पक्का ‘राजाबाबु’ हाउभाउमा। तस्बिर खिँच्दा भलै पृष्ठभूमिको भाग स्पष्टै पोस्टर टाँसिएको देखियोस्, तर स्विट्जरल्यान्डतिरकै दृश्य चाहिन्छ । फोटो खिच्दा ध्यान नगए के भो ? फोटोसपको सहायताले अस्वाभाविक आकारमा भए पनि एउटा गितार र मोटरसाइकल छेउमा टाँसिनैपर्ने। जे होस्, गाउँ यसैगरी रमाएको छ र रमाउने गरेका छौं हामीजस्ता यदाकदा पुग्ने यात्रीहरु पनि। फलियागाउँको बेलुकी जसै हामी भान्छातिर लम्क्यौं, त्यहाँ अर्को पोस्टरले फेरि झसंग पार्‍यो । पोस्टरमा एकातिर दुबई, कतार, मलेसिया र बम्बईजस्ता सहरका ‘ल्यान्डमार्क’ सहित अजंगका घर छन् । बीचमा डुब्न लागेको रातो सूर्यलाई छेक्नेगरी उडिरहेको विमान । अनि अर्को कुनामा घोप्टो परेर कसैको यादमा विलौना गरिरहेकी महिलाको दृश्य । महिलाको वरिपरी फूलैफूलको बगैँचा देखिन्छ। यसरी चिटिक्क सजिएको पोस्टरको माथिल्लो भागमा लेखिएको छ, ‘तुम कब आओगे?’ सुरुमा त आँट भएन । अलिबेरपछि साहुनी मन्सरा भण्डारीलाई जिज्ञासा राखेँ। ‘मेरा श्रीमान् हरि भण्डारी कमाउन साउदी अरब जानुभएको छ,’ उनी भनिरहेकी थिइन्, ‘छोरीहरुले बजारबाटै ल्याइदिएको यो पोस्टर चाहिँ म काम गरिरहने भान्छामै टाँसिदिएका हुन्।’ चुलोमा चिसो दाउरा कोच्दै फुकिरहेको बेला अनुहारमा हल्का लज्जा र मुस्कान दुवै देखिन्थ्यो।
अख्तियार दूरुपयोग अनुसन्धान आयोगले मलेसियामा मृत्यु भएका कामदारका शव ल्याउन त्यहाँस्थित नेपाली दूताबासलाई तत्काल २ लाख रुपैयाँ उपलब्ध गराउन निर्देशन दिएको छ। अख्तियारका प्रवक्ता श्रीधर सापकोटाकाले वैदेशिक रोजगार प्रवर्द्धन बोर्डमार्फत रकम उपलब्ध गराउन निर्देशन दिइएको बताए। अख्तियारले वैदेशिक रोजगारमा गएरअलपत्र परेका कमादारको उद्धार र मृत्यु भएका कामदारको शव ल्याउन रकमको बस्दोबस्त गर्न भनेको हो । आगामी वर्षका लागि नियमित हुने गरी रकमको प्रबन्ध गर्न अख्तियारले निर्देशन दिएको छ। मलेसियाका जेल तथा डिटेन्सन सेन्टरमा रहेका तथा अन्यत्र अलपत्र कामदारलाई राहत उपलब्ध गराई उद्दार गर्नसमेत अख्तियारले भनेको आजको अन्नपूर्ण पोस्ट दैनिकमा खबर छापिएको छ। रोजगारीको अवधि सकिएर नेपाल फर्किने कामदारलाई अध्यागमनमा सरल प्रक्रिया अपनाउने प्रबनध गर्न पनि गृह मन्त्रालयलाई पनि निर्देशन दिइएको छ ।
रङहरूको पर्व होली आज देशभर हर्षोल्लासपूर्वक मनाइयो। देशका अन्य भागमा जस्तै राजधानीमा पनि युवायुवती, वृद्ववृद्वा, बालबालिकादेखि नेपाल भ्रमणमा आएका विदेशी पर्यटकसमेत होलीको रङमा झुमेका देखिए। काठमाडौँको वसन्तपुरमा एसियन पेन्टस्लगायतका विभिन्न सङ्घसंस्थाले ख्यातिप्राप्त साङ्गीतिक समूहको आयोजनामा गीत सङ्गीतसहितको होली उत्सव कार्यक्रम आयोजना गरेका थिए, जहाँ हजारौ मानिसको सहभागिता थियो। यस्तै, टुँडिखेल र अन्य सार्वजनिकस्थलमा पनि गीत सङ्गीतसहितको होली कार्यक्रम आयोजना गरिए। आफूखुशी गीत गाउने र नाच्नेको पनि लर्काे देखिएको थियो। युवायुवती …लुङ्गी' नाच तालमा दर्शकलाई आफूतिर ध्यान तान्न जुटेका पनि देखिए। अरू दिनको तुलनामा आज राजधानीमा न्यून सवारी साधन चलेका सडकमा पनि होली यात्रीहरू निर्धक्क रमाएका थिए। सवारी साधन कम चलेपनि बजारका चहलपहल र मानिसका ओहोरदोहोरका कारण राजधानी दिनभर होलीमा व्यस्त भयो। रङहरु र नृत्यको माहोल रौसियो। उपत्यकामा खासगरी युवापुस्ता र पर्यटक आपसमा रङ दलेर शुभकामना आदानप्रदान गरेर होली पर्वको मज्जा लिइरहेका देखिन्थे। यो क्रम साँझसम्म पनि जारी रह्यो। “अन्नपूर्ण पदयात्राको भ्रमणबाट भर्खर फर्केको थिएँ, रङ दलेर आपसमा खेलिने होली पर्वमा सहभागी हुन पाउँदा निकै रमाइलो लाग्यो,” अष्टे्रलियाली पर्यटक क्याटि्रनाले भनिन्, “यस्तो खुशीयाली मेरो जीवनमा अहिलेसम्म आएको थिएन।” वसन्तपुरमा जापान, चीन, दक्षिण कोरिया, भारत, न्यूजिल्यान्ड, क्यानडा, अष्ट्रेलियालगायत मुलुकका नागरिकहरु होलीको स्वाद लिइरहेका देखिन्थे। तीमध्येका एक चिनियाँ पर्यटकले भने, “नेपालको यो संस्कृति र उत्सव अनुकरणीय लाग्यो।” उनले थपे, “यस्ता पर्वले नेपाल र चीनबीचको लामो र असल सम्बन्धलाई थप मजबुत बनाउन योगदान दिने विश्वास लिएको छु।” होलीको यो उत्सवलाई आफ्ना माध्यममा सम्प्रेषण गर्न टेलिभिजन, रेडियो र छापा माध्यमका सञ्चारकर्मी आफै होलीमा रङ्गिएर रिपोर्टिङ गर्न व्यस्त थिए। वसन्तपुरमा नयाँ पुस्ताका युवायुवतीले विभिन्न समूहमा सहभागी भएर राष्ट्रिय झण्डा फहराउँदै 'नेपाल' लेखिएको व्यानर प्रदर्शन पनि गरेका थिए। ट्वान्टी–ट्वान्टी क्रिकेटमा आज हुने नेपाल र हङकङको प्रतिस्पर्धामा नेपालको विजयको कामना गरिरहेका थिए, होली मनाउने युवायुवतीले। आज बिहानैदेखि राजधानीका विभिन्न गल्ली र टोलटोलमा लोला हान्ने, पानी छ्याप्ने र रङ्ग दल्ने क्रम सुरु भएको थियो। तर विगत वर्षको तुलनामा यो वर्षको होलीमा विकृतियुक्त घटना कम देखियो। प्रहरीको निगरानी र जबर्जस्ती रङ लगाइदिने र छतबाट पानी फाल्नेलाई कारबाही गर्ने चेतावनी दिइएका कारण सुधार आएको हो भन्न सकिन्छ। यही क्रममा ट्राफिक प्रहरीले राजधानीका विभिन्न ५३ स्थानमा सवारी जाँच गरेको थियो। होली पर्वमा हुन सक्ने सवारी दुर्घटना नियन्त्रण गर्न प्रहरीले बिहानैदेखि जाँच कार्यलाई तीव्रता दिएको र सवारी नियम उल्लङ्घन गरी जथाभावी सवारी चलाउनेलाई नियन्त्रणमा लिएको महानगरीय ट्राफिक प्रहरी महाशाखाका प्रमुख प्रहरी नायब महानिरीक्षक केशव अधिकारीले जानकारी दिए ।
शिक्षा मन्त्रालयमा दर्ता हुनुपर्ने प्रावधानलाई अधिकांश परामर्श दिने कन्सल्टेन्सीकोचिङ तथा ट्युसन पढाउनेभाषा शिक्षण गराउने शैक्षिक संस्थाले अटेरी गरेका छन् । कम्तीमा रजिष्टारको कार्यालयमा मात्र दर्ता गरेर सञ्चालन हुँदै आएका संस्थालाई व्यवस्थित गर्न शिक्षा मन्त्रालयले समेत दर्ता लिने व्यवस्था गरेकोमा न्युन मात्र दर्ता भएको आजको नयाँ पत्रिकामा खबर छ। कन्सलटेन्सीकोचिङ तथा ट्युसन पढाउने भाषा शिक्षण गर्नेलगायत संस्थालाई व्यवस्थित थर्न ०६८ मा निर्देशिका तयार भएपनि शुल्कको विषयमा टुंगो नलाग्दा कार्यान्वयनमा आउन सकेको थिएन । मन्त्रालयले सो निर्देशिकाको अन्तिम टुंगो लगाएर सार्वजनिक रुपमै आह्वान गरेर गत कात्तिक ६ देखि मंसिर ५ गतेसम्म आवेद खुल्ला गरेको थियो तर पनि एकदमै थोरै मात्र दर्ता भएका हुन् ।
संविधानसभा बिजनेस बिहिन अबस्थामा पुगेपछि अनिश्चितकालका लागि स्थगित भएको संविधानभाको बैठक वैशाख ३० गते अपरान्ह ३ बजे बस्ने भएको छ। संविधानसभा सचिवालयका प्रवक्ता मुकुन्द शर्माका अनुसार अध्यक्ष सुवासचन्द्र नेम्बाङले सभाको बैठक वैशाख ३० गतेका लागि तोकेका हुन। संविधानसभा अर्न्तगत संवैधानिक अभिलेख अध्ययन तथा निर्क्यौल समिति अर्न्तगत गठित उपसमितिहरुले धमाधम आफ्नो प्रतिवेदनहरु समितिमा पेश गर्नथालेपछि उक्त प्रतिवेदनमाथि सभाको पूर्णबैठकमा आवश्यक छलफलका लागि अध्यक्षले शुक्रबार सभाको बैठक बोलाउने जानकारी सभासदहरुलाई दिन सचिवालयलाई लगाएका हुन। शुक्रबारसम्ममा प्राकृतिक स्रोत, आर्थिक अधिकार र राजस्व बाँडफाँट र राष्टिय हितको संरक्षण समितिको प्रतिवेदन, राज्यको पुनःसंरचना र राज्य शक्तिको बाँडफाँट समिति र राज्यको शासकीय स्वरुप निर्धारण समितिको प्रतिवेदन र मौलिक अधिकार तथा निर्देशक सिद्धान्त समिति तथा न्याय प्रणाली सम्बन्धि समितिको प्रतिवेदन अध्ययन गर्न गठित तीनवटा उपसमितिहरुले आफ्नो प्रतिवेदन समितिमा पेश गरेपछि संविधानसभाको बैठक सञ्चालनको मार्ग खुलेको हो। उपसमितिहरुबाट प्राप्त प्रतिवेदनहरु अभिलेख अध्ययन तथा निर्क्यौल समितिले शनिबारसम्ममा पारित गरी संविधानसभामा पठाउने तयारीमा रहेको समितिका एक सदस्यले जानकारी दिए। समितिका सभापति विष्णु पौडेलले पहिलो चरणमा विगतको संविधानसभा मातहतका समितिहरुको प्रतिवेदन अध्ययन गरी सहमतिका बुँदाहरुको प्रतिवेदन संविधानसभामा पठाउने छ। त्यसपछि विगतमा सहमति हुन नसकेका बुँदाहरु उपर समितिमा छलफल गरी समितिको राय सहित संविधानसभाको बैठकमा पठाउने छौ,' पौडेलले भने। संविधानसभाले तयार पारेको कार्यतालिका अनुसार जेठको दोस्रोसाताभित्र अध्ययन समितिले विगतका प्रतिवेदनमा भएका सहमति र असहमतिका बुँदाहरु छुट्याएर आफ्नो प्रतिवेदन संविधानसभामा पठाउनु पर्नेछ।
सुर्खेतको सदरमुकाम वीरेन्द्रनगरको मुख्य बजारमा आज बिहान दुईवटा बम भेटिएका छन्। अज्ञात व्यक्तिले राखेका ती बम नेपाली सेनाको बम डिस्पोजल टोलीले निष्क्रिय पारेको जिल्ला प्रहरी कार्यालय सुर्खेतले जनाएको छ । ती बमहरू आइइडी नामको भएको जिल्ला प्रहरी कार्यालय सुर्खेतका प्रहरी उपरीक्षक प्रकाश अधिकारीले जानकारी दिनुभयो। मिरमिरे उज्यालोमा नै स्थानीयवासीले सो ठाउँमा बम भएको शङ्का गरेपछि प्रहरी टोलीले त्यहाँ सुरक्षा दिएको थियो । बम भएको थाहा पाएपछि सर्वसाधारण सशङ्कित भएका थिए। दैलेखको कार्यक्रमबाट बिहीबार सुर्खेत आउनुभएका एनेकपा (माओवादी) का वरिष्ठ नेता बाबुराम भट्टराईलाई दृष्टिगत गरी बम राखिएको हुन सक्ने प्रहरीले आशङ्का गरेको छ। नेता भट्टराई बिहानै काठमाडौँ फर्किन विमानस्थल जाँदा त्यही बाटो आउने थाहा पाएपछि नेकपा–माओवादीले त्यहाँ बम राखेको हुनसक्ने अनुमान प्रहरीको छ। भट्टराईलाई प्रहरीले स्कटिङ् गरेर अर्को बाटो विमानस्थल पुराएको थियो। नेकपा–माओवादीले आफ्ना कार्यकर्ताहरू पक्राउ गरिएको विरोधमा आज सुर्खेत पूर्ण रूपमा बन्द गराएको छ । बन्दका कारण सुर्खेतमा बजार, सवारीसाधन पूर्णरूपमा ठप्प भएका छन् । सडकका चोकमा नेकपा–माओवादीका कार्यकर्ताहरू बाक्लो मात्रामा उपस्थित भएका छन् । नेकपा–माओवादीले एनेकपा (माओवादी) का अध्यक्ष पुष्पकमल दाहाल भोलि सुर्खेत आउने भएपछि १६ गते पनि सुर्खेत बन्द गरेको छ । विध्वंशात्मक कार्य गरेको भन्दै नेकपा–माओवादीका जिल्ला सह–सेक्रेटरी ईश्वरभक्त सुनार, अखिल नेपाल शिक्षक सङ्गठनका जिल्ला अध्यक्ष रगवीर विश्वकर्मा र जिल्ला सदस्य हरिलाल महतारालाई प्रहरीले पक्राउ गरी सार्वजनिक मुद्दा चलाएको छ । रासस
व्यापारीले उपभोक्ता ठगेमा कारबाही गर्नुपर्ने सरकारले नै ऐनले तोकेभन्दा बढी नाफा लिएर कालोबजारी गरेको छ । उपभोक्ता कानुन कार्यान्वयन गर्ने वाणिज्य विभागको तालुक मन्त्रालयका सचिव अध्यक्ष रहेको नेपाल आयल निगमले ऐनविपरीत कालोबजारी गरेको हो आजको अन्नपूर्ण पोस्टमा खबर छ । निगमले कालोबजारी तथा केही अन्य सामाजिक अपराध तथा सजाय ऐन–२०३२ विपरित २० प्रतिशतभन्दा बढी नाफा लिइरहेको छ । मंगलबार साँझ निगम सञ्चालक समितिका अध्यक्ष एवं वाणिज्य सचिव जनार्दन नेपालको अध्यक्षतामा बसेको बैठकले ऐनविपरीत हवाई इन्धनमा निगमले नाफा राखेको देखिन्छ । ऐनको दफा–३ मा अत्यावश्यक वस्तुमा २० प्रतिशतभन्दा बढी नाफा राख्न नपाइने उल्लेख छ । यातायातमा प्रयोग हुने इन्धन अत्यावश्यक वस्तुमा पर्छ । यसरी बढी नाफा लिने व्यापारी वा संस्थालाई पाँच वर्षसम्म कैद गर्न सक्ने व्यवस्था ऐनमा छ ।
रुखो व्यवहारका कारणल बारम्बार आलोचित हुँदै आएको प्रहरीले सोमबारदेखि मुस्कानसहितको प्रहरी सेवाका लागि फिल्डमै तालिम दिन थालेको छ। प्रहरी प्रधान कार्यालयले विशेष कोर्सै बनाएर देशभरका प्रहरीलाई तालिम दिन सुरु गरेको समाचार नयाँपत्रिकामा नवराज मैनालीले लेखेका छन्। ‘सर्भिस विथ स्माइल’को अवधारणालाई व्यवहारमा लागू गरी प्रहरी कार्यशैली सुधार गर्न सोमबारदेखि फिल्डमै गएर प्रहरीलाई तालिम दिन सुरु गरिएको प्रहरी प्रवक्ता एसएसपी गणेश केसीले बताए। सर्वसाधारणसंग राम्रो व्यवहार नगर्ने प्रहरीलाई तत्काल कारबाही गर्ने प्रहरी प्रधान कार्यालयले जनाएको छ।
अधिल्लो संविधानसभा २५ वटा राजनीतिक दलहरुले प्रबेश पाएकोमा यस पटकको निर्वाचन पछि कम्तीमा ३१ दलको प्रतिधित्व हुने भएको छ । यस पटकको निर्वाचनमा ८ नयाँ दलले प्रवेश पाएका छन भने कतिपय पुराना साना दल सविधानसभा बाहिरै रहने भएका छन । यसरी नयाँ प्रवेश गर्ने दलमा एमाले छाडेर नयाँ जातीय दल गठन गरेका अशोक राईको संघीय समाजवादी पार्टी नेपाल, थरुहट तराई पार्टी नेपाल, अखण्ड नेपाल पार्टी, खम्बुवान राष्ट्रिय मोर्चा नेपाल, जन जागरण पार्टी नेपाल, मधेश समता पार्टी, समाजवादी जनता पार्टी र संघीय गणतान्त्रिक समाजवादी पार्टी रहेका छन । सदभावना (आ), समाजवादी प्रजातान्त्रिक जनता पार्टी नेपाल, चुरे भावर राष्ट्रिय एकता पार्टी नेपाल, नेकपा एकिकृतजस्ता दलका लागि भने यस पटकको संविधानसभाको ढोका बन्द भएको छ । २०६४ को संविधानसभा निर्वाचनमा ५४ वटा राजनीतिक दलले प्रतिस्पर्धा गरेकोमा शुरुमा २५ दलले समानुपातिक तर्फ कम्तिमा १ देखी बढीमा १०० सिटसम्म पाएकोमा पछि मधेसबादी र कतिपय साना दलहरुमा आएको फुटका कारण ती दलको संख्या ३३ पुगेको थियो ।
नेपालमा प्रचलित विक्रम संवत कुनै राजा महाराजाबाट नभई सूर्यृको गतिबाट आएको इतिहास एवं संस्कृतिका अन्वेषकले दावी गरेका छन्। भारतीय राजा विक्रमादित्यले चलाएको भनिएपनि विक्रम संवत उनी जन्मिनुभन्दा पनि पहिले देखि नै रहेको दाबी ती अन्वेषकले गरेको राजधानी दैनिकमा सामचार छापिएको छ। उज्जैन भारतका राजा विक्रमादित्यले चलाएको हुनाले यसलाई विक्रम संवत भनिएको किंवदन्ती भएपनि विक्रम संवत सूर्यको गतिबाट आएको इतिहास एवं संस्कृतिका अन्वेषक रमेश ढुंगेलले बताए। ‘विक्रम संवत भारतीय राजा क्रिमले चलाएको भन्ने भनाइ गलत छ’ उनले भने ‘यो विश्वमा प्रचलित संवतहरुकै पुरानो संवत हो। सूर्यको गति परिवर्तन र स्थानान्तरणसंग यो संवत जोडिएको छ। सूर्यले भूमध्येरेखा र विशुवत रेखा पार गरी उत्तरतर्फ गति लिएपछि संवत फेर्ने गर्छ।’ विशुवत संक्रमणबाट विक्रमसंवतको नाम आएको इतिहासकार ढुंगेल बताउँछन्।
बहुसंख्यक गुजराती सर्वसाधारणले गुजरात विकासको श्रेय निवर्तमान मुख्यमन्त्री नरेन्द्र मोदीलाई दिन हिचकिचाउँदैनन्। १३ वर्षअघि विषम परिस्थितिमा गुजरातको मुख्यमन्त्री पद सम्हालेका नरेन्द्र मोदीलाई बहुसंख्यक सर्वसाधारणले नेताभन्दा पनि आधुनिक गुजरातका निर्माणकर्ता नै मान्छन्। भारतका २९ राज्यको सूचीमा गुजरात अहिले विकास र आर्थिक समृद्धिका हिसाबले पहिलो नम्बरमा छ। गुजरातमा मोदीयुग सुरु हुनुअघि भारतीय कांग्रेसको सरकार थियो। सन् १९४८ मा भारत स्वतन्त्र भएपछि एकछत्र रुपमा कांग्रेसले पाँच दशकसम्म गुजरातमा एकछत्र अधिपत्य कायम गर्दैं आए पनि सन् २००१ अक्टोबरदेखि उनी भारतीय जनता पार्टी (बिजेपी) का तर्फबाट निरन्तर चौथोपटक मुख्यमन्त्री बन्न सफल रहे। अन्ततः त्यहाँ उनले गरेको विकास र प्रगतिले गर्दा आधुनिक भारतमा १४ औं प्रधानमन्त्रीका रुपमा उनले शपथ लिँदैछन्। यसअघि राष्ट्रपिता महात्मा गान्धी र सरदार बल्ल्भभाइ पटेलको राज्य भनेर चिनिँदै आएको गुजरात पछिल्ला दिनमा नरेन्द्र मोदीको नामले राष्ट्रिय तथा अन्तर्राष्ट्रिय रुपमा परिचित भएको छ। मोदी गुजरातमा निरन्तर मुख्यमन्त्री हुनुका पछाडि उनको नेतृत्वको राज्य सरकारले गुजरातको विकासमा पु¥याएको योगदान रहेको स्थानीय बासिन्दा खुलेरै प्रशंसा गर्छन्। मोदीको प्रशंसा गर्न गुजरातीहरु हिचकिचाउँदैनन्। लोकसभा निर्वाचनमा २६ सिट रहेको गुजरातमा उनी नेतृत्वको भाजपाले २६ सिट नै जित्यो। गुजरातको विकासमा उनले पु¥याएको योगदानले भारतमा विकासको मोडल नै ‘मोदी मोडल’ स्थापित भैसकेको छ। मोदीको कार्यकुशलतालाई गुजराती जनताले विकाससँग तुलना गरेर गर्व गर्छन्। गुजरातको विकासमा मोदीको योगदानलाई अवमूल्यन गर्नसक्ने आधार नै छैन्। आधुनिक भारतका लागि उनी विकासपे्रमी नेताको श्रेणीमा दर्ज हुँदैछन्। पहिलोपटक उनी गुजरातमा मुख्यमन्त्री भएको करिब साढे तीन महिनामा नै सन् २००२ फेब्रुअरी २७ मा हिन्दू मुस्लिम दंगा (गोधरा काण्ड) भएको थियो। कारण थियो सावरमती एक्सप्रेसमा आगजनीबाट सु भएको दंगा उनका लागि जति ‘कालो धब्बा’ बन्यो, त्यति शासन संचालनमा सवक पनि। राष्ट्रिय, अन्तर्राष्ट्रिय रुपमा गुजरात दंगालाई जोडेर उनलाई सर्वाेच्च अदालतले ८ अप्रिल २०१२ मा सफाइ दियो। त्यस घटनासँग जोडेर उनलाई प्रतिपक्षीहरुले जति बदनाम गर्न खोजे पनि उनको लोकप्रियता घटेन, बरु चुलिँदै गयो। अन्ततः प्रधानमन्त्रीका रुपमा उनको दल भाजपा उनलाई सारथी बनाएर १६ औं लोकसभाको निर्वाचनमा होमियो। लोकतान्त्रिक अभ्यासबाट नै आफ्ना पक्षमा परिणाम ल्याएर उनी लोकतन्त्रको उच्च अभ्यास भएको देश भारतको १४ औं प्रधानमन्त्री बन्न सफल रहे। गुजरात दंगाबाट नै उनले पाठ सिकेर अघि बढ्न सफल रहे। मुख्यमन्त्री मोदीले त्यस घटनापछि पहिलो काम सामाजिक सुरक्षाका बिषयमा ध्यान दिएर राज्यभित्र हुनसक्ने साम्प्रदायिक दंगा नियन्त्रण गर्न केन्द्रित गरे। गान्धीकालिन युगदेखि नै गुजरातमा साम्प्रदायिक दंगा भैरहने गरेका भए पनि सन् २००२ को गोधरा काण्डपछि त्यस्ता कुनै साम्प्रदायिक दंगा नभएको गुजराती जनता बताउँछन्। भारतका लागि गुजरात साम्प्रदायिक हिंसाको घटनास्थल भए पनि राजनीतिक आस्थासँगै हिंसामा विश्वास राख्ने कम्युनिष्टहरुको प्रभाव शून्य छ। हिन्दु मुस्लिम दंगा लगत्तै गुजरातमा गएको महाभूकम्प पीडित परिवारलाई राहत उपलब्ध गराउने कामबाट मोदी सरकारले सर्वसाधारणको मन जित्न सुरु ग¥यो। दुःख र दर्दका बेला जनता के चान्छन् भन्ने ध्यान दिदै जनप्रिय काम गर्न भूकम्पले ध्वस्त ‘भुज’ क्षेत्रमा सेवाको नीति सरकारले ल्यायो। जातीय दंगा र भूकम्प पिडित परिवारलाई मलहमपट्टी लगाउन मोदी सरकार सफल रह्यो। गुजरातको इतिहासमा निरन्तर चौथोपटक उनी मुख्यमन्त्री बन्न उनी सफल रहे। सामाजिक सुरक्षाका बिषयमा अतिरिक्त उनले आर्थिक विकासलाई पनि उत्तिकै जोड दिए। एक दशकको अन्तरमा गुजराती जनताको आय बृद्धि गर्न मोदी नेतृत्वको सरकार सफल भयो। गुजरातलाई १६ सय किलोमिटर समुद्री किनारले घेरेको छ। समुद्री किनारालाई उपयोग गर्दै पर्यटन विकासका कार्यक्रम गरेर मोदी नेतृत्वको सरकार सर्वसाधारणको आय आर्जन बृद्धि गर्न उन्मुख रह्यो। ऐतिहासिक प्रसिद्ध धरोहरको संरक्षण गर्दैं पर्यटन विकासलाई जोड दियो। अहमदबादकोे ऐतिहासिक तलाउमा ‘काकरियावाल फेस्टिवल’ प्रत्येक वर्ष २६ दिसेम्वर देखि ३१ सम्म आयोजना, माघेसंक्रान्ति (मकर संक्रान्ति) का दिन अहमदबादमा अन्तर्राष्ट्रिय ‘काइट फेस्टिवल’ जहाँ एकै दिनमा१ करोड भन्दा धेरै चंगा सावरमती किनारमा उडाइन्छ। मरुभूमि क्षेत्र ‘कच्छ’ जिल्लामा प्रत्येक वर्ष जनवरी महिनाको पहिलो साता ‘कच्छ महोत्सव’ आयोजना, जुन महिना आयोजना हुने कृषि महोत्सव मोदीको आगमनसँगै सुरु भएका हुन्। स्थानीयदेखि राष्ट्रिय महोत्सव आयोजनासँगै गुजरातका विभिन्न क्षेत्रलाई पर्यटकीय पहिचान बनाउने नीतिलाई उनले सार्थक तुल्याए। पर्यटन विकासलाई गुजरात विकासको आधार र गन्तव्य बनाउन उनको सरकारले ध्यान दियो। बलिउड सुपरस्टार अमिताभ बच्चनलाई गुजरातका एम्बेडसर बनाएर टिभी च्यानलहरुमा आउने विज्ञापन ‘चलो गुजरात’ पर्यटन आर्कषण गर्न व्यवहारिक रुपमा समेत सफल साबित भयो। त्यसैगरी उनले कृषि उत्पादनलाई जोड दिँदै प्रत्येक परिवारलाई आत्मनिर्भर बनाउन पहल गरे। उनी मुख्यमन्त्री बन्दासम्म राज्यमा करिब १ लाख हेक्टरमा नहरको सिचाइँ सुविधा रहेकामा सन् २०१३ सम्म त्यो क्षेत्र बृद्धि भएर ९ लाख हेक्टर पुगेको त्यहाँको सरकारी तथ्यांकले देखाउँछ। गुजरातको राजधानी अहमदाबाद सहरबाट बग्ने सावरमती नदी सफाइको अभियान, सरदार बल्लभभाई पटेर सरदार सिचाइँ नहरको निर्माण सम्पन्न गर्ने काम मोदी सरकारले गरेको स्थानीय सर्वसाधारण बताउँछन्। त्यसैको पछिल्लो उदाहरण मान्न सकिन्छ सरदार पटेल ड्याम निर्माण सम्पन्न गरेर गुजरातका २६ जिल्लामध्ये करिब २२ जिल्लामा नहर सिचाइँ आयोजना सुरु भएको छ। खानेपानीको समस्याग्रस्त गुजरातका सावरकाँटा, बनासकाटाजस्ता पानीको हाहाकार हुने जिल्लाका ग्रामीण इलाकाका ९ सय भन्दा धेरै गाउँमा खानेपानी सुविधाको मोदी कार्यकालमा भयो। सुख्खा र मरुभुमिका रुपमा परिचित सावरकाँटा र बनासकाँटा जिल्लामा नहर सिचाइँ आयोजनाले करिब ७ लाख हेक्टर उजाड मरुभुमिलाई हरियालीमा परिणत गरिदिएको छ। गुजरातको मुख्य कृषि उत्पादन कपास हो। सन् २००१ मा २३ लाख वेल्स उत्पादन रहेकामा सन् २०१३ मा उत्पादन परिणाम बृद्धि भएर १ करोड २३ लाख वेल्स पुगेको त्यहाँको तथ्याँकले देखाउछ। कपास उत्पादनलाई ‘फाइभ एफ’ सुत्र बनाएर नै राज्यले प्रोत्साहन गरेको छ। ‘फार्म टु फाइवर, फाइवर टु फैब्रिक, फैब्रिक टु फेसन, फेशन टु फरेन’ भन्ने नारा बनाएर आर्थिक उपार्जन गर्न सफल छ। कपास उत्पादन र कपडा उत्पादनमा गुजरातको छुट्टै पहिचान छ। त्यसैगरी आलु उत्पादनमा होस वा पशुपालन र दुध उत्पादनमा अग्रणी रहेको पञ्जाबलाई पछि पार्दैं कृषिबाट आत्मनिर्भर हुन सकिन्छ भन्ने सन्देश मोदी मोडलले स्थापित गरेको छ। दुग्ध उत्पादनलाई जोड दिँदै पशु बीमादेखि पशु आरोग्यका कार्यक्रम बनाएर पशु उपचारमा गुजरात सरकारले ध्यान दिँदै आएको छ। सन् २०१३ मा दिल्लीको एक कार्यक्रममा बोल्दै उनले आफ्नो विकासको राजलाई यसरी विस्तार गरे, ‘मेरो विकास नीति सिंगल पिलरमा हैन, मैले शुरु गरेको विकास ‘वान थर्ड पिलर’ हो।’ उनले कृषि, उद्योग र सर्भिस सेक्टरलाई प्राथमिकतामा राखेर विकास सुरु गरेको अवगत गराउदै आएका छन्। उनले साझेदार विकास नितीलाई ‘थ्री पी’ ‘पब्लिक, प्राइभेट, पार्टनरसिपको सट्टा ‘फोर’ ‘पिपुल, प्राइभेट, पब्लिक, पार्टनरसिप’ को सुत्र अवलम्बन गरेर साझेदार विकासका लागि मौलिकतामा ध्यान दिँदै आएका छन्। बाह्य लगानी निवेशमा पनि उत्तिकै ध्यान दिएकाले बहुराष्ट्रिय कम्पनी गुजरातमा आउने क्रम जारी छ। फोर्ड, नानो गाडीदेखि नेपालको वाईवाई चाउचाउ समेत उत्पादनका लागि गुजरात पुगे। केन्द्रमा कांग्रेस सरकारले ‘फरेन डाइरेक्ट न्भेष्टमेन्ट’ (एफडिआई) विल पास गरिरहँदा विपक्षमा रहेको विजेपीले विपक्षमा आफ्नो मत जाहेर गरे पनि गुजरातमा रहेको मोदी सरकारले बाह्य लगानीलाई आकर्षण गरिरह्यो। औद्योगिकरणलाई पनि महत्व दिँदै मोदी सरकार गुजरातमा रोजगारी बृद्धि गर्न सफल रह्यो। उनले उर्जाको स्रोत पहिचान गरेर सन् २००१ मा पहिलोपटक मुख्यमन्त्री हुँदा २ हजार मेगावाट उत्पादन रहेको विद्युत उत्पादनलाई सन् २०१३ सम्म आइपुग्दा २३ हजार मेगावट पु¥याए। उनले आफ्नो विगत सुनाउदै गतवर्ष डिसेम्वरमा सम्पन्न गुजरातको विधानसभाको निर्वाचन परिणामपछि अहमदबादको खानपुर क्षेत्रको विजय उत्सवलाई सम्बोधन गरेका थिए। “सन् २००१ मा म मुख्यमन्त्री भएर सपथ नलिँदासम्म गान्धीनगर सर्किट हाउसमा बस्थेँ, अक्टोवर महिनामा पहिलोपटक मुख्यमन्त्री हुँदा तीन दिनपछि मात्र मेरो सपथग्रहण भएको हो। त्यस तीन दिनमा सर्किट हाउसमा मलाई बधाई दिने आगन्तकहरुले भनेका शब्द अझै स्मरण आउँछ, अधिकांशको एउटै आग्रह थियो, अरु काम गर या नगर एउटै काम गर, साँझको खाना खाने बेला बिजुली त देउ है। आज गुजराती जनताले त्यही बिजुलीको वदलामा चौथोपटक मेरो पार्टी बिजेपीलाई गुजरातको बागडोर सुम्पिएका छन्। आफ्नो विकास प्रेमबारे मोदीले १३ मई २०१३ मा उत्तर अमेरिका पुगेका बेला भारतीय आप्रवासीलाई सम्बोधन गर्दै भनेका थिए “मैले यस्तो विकासको सपना देख्छु जुन सर्वागींण होस्, सर्वसमावेशी होस्। विकास त्यो हुन सकोस्, राज्यका सबै नागरिकको सर्वस्पर्शी बन्न सकोस्। ज्सले दुःख दुर गर्न सकोस्। यस्तो हैन् कि एउटा कुनामा विकास भैरहोस्, त्यही देशको अर्काे कुनो जस्ताको तस्तै रहोस्। बिकासका सुबिधाले राजधानी सम्पन्नबाट ऐयास्सी सुख सुबिधा उपभोग गर्न मस्त रहुन्, दुर दराजवासी अध्यारोमा बस्न परोस्, त्यस्तो विकास के विकास?” विकासलाई जनताको क्रयशक्तिसँग जोडेर बुझ्न सक्ने क्षमता उनले देखाएपछि उनी भारतवासीका लागि भाग्यविधाता बनेर उदाएका छन्। उनले भन्दै आएका छन्, “देश विकास गाउँको विकास विना सम्भव छैन। कृषकको क्रयशक्ति बृद्धिबिना आर्थिक विकास संभव छैन। त्यसका लागि कृषि उत्पादनमा बृद्धि गर्न आवश्यक रहन्छ।” विकास बारेमा आफ्नो बुझाइलाई उनले यसरी स्पष्ट पार्दै आएका छन्, “विकास पैसाले मात्र हुने हैन् विकास देख्न र बुझ्न सक्ने नजर चाहिन्छ। नेतृत्वसँग विचारको बिज हुन आवश्यक छ। नेतृत्वमा यदि यस्तो सोच हुने हो भने कम खर्चमा पनि जन परिचालनबाट विकासलाई संभव बनाउन सकिन्छ।” त्यसको उदाहरण थियो सरकारले दिल्लीको यमुना नदी सफाइमा ३९ सय करोड रुपैयाँ खर्च गर्दापनि पूर्ण नभएको काम गुजरात सरकारले अहमदबादको सावरमती नदी सफाइ काममा जन परिचालन गरेर ९ सय करोडमा सम्पन्न गरेको थियो। उनी गुजरातको मुख्यमन्त्री बन्दा नवौँ पंचवर्षीय बजेट खर्च ५५ हजार करोड रुपैयाँ रहेकामा १० औं पंच वर्षीय योजनामा १ लाख ७५ हजार करोड खर्च गरेको सरकारले गुजरातको नेतृत्व हस्तान्तरण गर्दा १२ औँ पंचवर्षीय योजनासम्म आइपुग्दा बजेट खर्च २ लाख ५१ हजार करोड पुर्‍याएको छ। उनी मुख्यमन्त्री भएपछि गुजरातमा तिलस्मी रुपमा परिवर्तन भएको दिल्लीबाट प्रकाशन हुने यथावत मासिकका सम्पादक रामबहादुर राय बताउछन्। सम्पादक राय मोदी कुशल नेता बन्न सफल भएको तर्क गर्दै उनलाई ‘कारोबारी नेता’ को संज्ञा दिन रुचाउँछन्। उनको बुझाइमा मोदीमा बृहत योजना बनाउने र कार्यान्वयन गर्नसक्ने क्षमता छ, जुन गुण विरलैमात्र नेतामा हुने गर्छ। मोदी सरकारले स्थानीय निकाय परिचालन गरेर विकासलाई बढावा दिएका हुन्। स्थानीय निकाय निर्वाचनमा सर्वसम्मत गर्न ग्राम पंचायतलाई अनुदान दोब्बर दिएर विकास गर्न उत्साहित गरे। करिब १० हजार ग्राम पंचायत रहेको गुजरातमा सन् २०११ को स्थानीय निकायको निर्वाचनमा करिब ४५ प्रतिशत ग्राम पंचायतको निर्वाचन सर्वसम्मवत भएको उदाहरण छ। त्यसमा पनि ३ सय ४५ पंचायतमा महिलाको एकल नेतृत्व कायम छ। स्थानीय स्तरमा हुने राजनीतिक विवादले विकासको गतिमा अवरोध हुने बुझेर नै मोदीले यस्ता रणनीति अवलम्वन गरेको पाइन्छ। प्रशासनिक भष्ट्राचारमा शून्य सहनशिलताको निती लिएर अघि बढेकाले गुजरातमा विकासले गति लिएको हो। मोदीमा जनताको जीवनस्तर सुधार्नसक्ने योजना निर्माण र कार्यान्वयन गर्नसक्ने क्षमता रहेको राय बताउँछन्। (पन्थीले सन् २०१२–२०१३ मा गुजरातमा अध्ययन गरेका थिए।)
अर्थमन्त्री शङ्करप्रसाद कोइरालाले 'मिलेनियम च्यालेन्ज कर्पोरेसन' मार्फत नेपाललाई थप सहायता उपलब्ध गराउन अमेरिकी सरकारसँग आग्रह गरेका छन्। नेपालका लागि अमेरिकी राजदूत पिटर डब्ल्यू बोडीसँग आज अर्थ मन्त्रालयमा भएको भेटमा मन्त्री कोइरालाले समृद्ध मुलुकले आर्थिक अवस्था कमजोर भएका देशलाई दिने सुविधा बढाउनुपर्नेमा जोड दिएका हुन्। उनले कफी, चियाजस्ता कृषि उत्पादनको अमेरिकी बजारमा राम्रो सम्भाव्यता रहेकाले व्यापार विस्तारमा अमेरिकी सरकारको ध्यानाकर्षण गराएका थिए। केही दिनमै आफू विश्व बैंकको कार्यक्रममा अमेरिका जान लागेको जानकारी गराउँदै मन्त्री कोइरालाले त्यस अवसरमा द्विपक्षीय सम्बन्ध, आर्थिक तथा व्यापारिक क्षेत्र विस्तारका सम्भावनाबारे अमेरिकी अधिकारीसँग छलफल गरिने बताए। संविधानसभा निर्वाचनपछि गठन हुने सरकारलाई उपयुक्त आर्थिक वातावरण तयार गर्न वर्तमान सरकार लागिपरेको जानकारी गराउँदै उनले त्यसनिम्ति अन्तर्राष्ट्रिय समुदायको सहयोग अपरिहार्य रहेको बताए। राजदूत बोडीले नेपाल सरकारले उठाएका विषयमा आफू सकारात्मक रहेको भन्दै सार्वजनिक वित्तीय व्यवस्थापनमा सुधार भएको अन्तर्राष्ट्रिय समुदायले हेर्न चाहेको बताए। सरकारले हालै तयार गरेको वैदेशिक सहायता नीतिबाट नेपालको विकासमा थप योगदान पुग्ने विश्वास व्यक्त गर्नुभयो। नेपालको वैदेशिक सहायता नीति तयार हुँदैछ। रासस
राजधानीमा जारी आठौ संस्करणको साफ च्याम्पियनसिप २०१३ को पहिलो सेमिफाइनलमा आज घरेलु टोली नेपाल र अघिल्लो संस्करणको उप-विजेता अफगानिस्तान फाइनल प्रवेशका लागि भिड्दैछन् । सन् १९९७ मा काठमाडौबाट सुरु भएको साफ च्याम्पियनसिप १६ वर्षपछि पुनः नेपाल फर्किएको छ । तर, २० वर्षअघि उपाधि भित्रिएको नेपालले अहिलेसम्म त्यसलाई दोहोर्‍याउन सकेको छैन । तर, आज अफगानिस्तानलाई पराजित गरे बिसौं हजार घरेलु समर्थकले ऐतिहासिक विजयउत्सव मनाउने निश्चित छ । सन् १९९३ सालमा ढाकामा भएको छैठौ दक्षिण एसियाली खेलकुदमा भारतलाई हराउँदै स्वर्ण जितेयता नेपालले कुनै पनि उमेर समूहमा अन्तर्राष्ट्रिय उपाधि हात पार्न सकेको छैन। अघिल्लो संस्करणको सेमिफाइनलमा अतिरिक्त समयमा अफगानिस्तानको हातमा नजिता सुम्पदै घर फर्केको नेपाल घरमै आएको प्रतियोगिता जितेर उपाधि रक्षा मात्र हैन, अफगानिस्तानविरुद्ध उत्कृष्ट बदला पनि लिने आज राम्रो मौका मिलेको छ । १२ वर्षपछि सेमिफाइनलमा पुगेको नेपाल भारतको नयाँ दिल्लीस्थित नेहरु रंगशालामा वेहोरेको नमिठो हार यसपटक अफगानिस्तानलाई आफ्नै मैदानमा हराएर २० वर्षपछिको इतिहासलाई व्यूताउँने प्रयासमा छ । 'ग्रुप अफ डेथ' को समूहमा परेको नेपालले समूह चरणमा उत्कृष्ट सुरुआत गर्दै बंगलादेशलाई २-० गोलअन्तरमा हराएर उपाधिको लागि दाबेदार प्रस्तुत गरेको थियो । यस्तै समूहको दोस्रो खेलमा पाकिस्तानविरुद्ध १-१ गोलको बराबरी खेलेको नेपाल समूह चरणको अन्तिम खेलमा डिफेन्डिङ च्याम्पियन भारतलाई २-१ गोल अन्तरले निरास बनाउँदै ऐतिहासिक सफलता नजिक पुगेको हो । समूह चरणदेखि नै राम्रो खेलेको नेपाली टोलीका लागि गृह मैदानको फाइदा उठाउँदै अफगानिस्तानको यात्रामा पूर्णविराम लगाउने ठूलो अवसर आएको छ । उपाधि बाहेक अरुका चित्त नबुझाउने नेपालका लागि अमेरिकी प्रशिक्षक ज्याक स्टेफानोस्की नेपाली खेलाडीको खेलस्तर दक्षिण एसियामै राम्रो रहेको बताउँछन् । बलियो प्रतिद्धन्द्धी भारतलाई सहज पन्छाएको भन्दै नेपाली टोलीसँग उच्च बनोबल तथा दर्शकको समर्थन भएकोले अफगानिस्तानलाई हराउन आतुर भएको उनले बताए । फिफा वरियतामा दक्षिण एसियाकै नम्बर एक रहेको अफगानिस्तान बलियो टोली भएपनि उपाधिको दाबेदार हामी भएकोले उसलाई सहजै पन्छाउने नेपाली टोलीका कप्तान सागर थापा बताउँछन् । 'विगतमा हामीलाई हराउँदै आएका बंगलादेश र भारत जस्ता बलिया टोलीलाई सहजै हराएकाले अफगानिस्तानलाई पनि हराएरै छोड्छौ,' थापा दाबी गर्छन् । 'प्रतियोगिता हाम्रै देशमा भइरहेको छ, हामीलाई दर्शकको भब्य साथ रहेकोले २० वर्षपछि उपाधि भित्र्याउने राम्रो अवसर छ' अफगानिस्तानविरुद्ध जितकै लागि मैदान उत्रने भन्दै थापाले भने,'अघिल्लो संस्करणमा बेहोरेको नमिठो हारको बदलाका लागि हाम्रो टिम तयार छ। अफगानिस्तानविरुद्ध जितकै लागि खेल्नेछौ।' यस्तै आफ्नो लक्ष्य भनेको उपाधि हात पार्ने भएको बताउने प्रशिक्षक ज्याकले भने, 'विपक्षीको राम्रो पक्षलाई निस्तेज पार्दै नतिजा निकाल्ने खेल पस्कँदै फाइनल पुग्नु आजको हाम्रो मुख्य उद्देश्य हो ।’ उपाधि जित्ने एक मात्र उद्धेश्य लिएर नेपाल आएको बताउँदै अफगानिस्तानका प्रशिक्षक मोहम्मद युसुफ कारगरले घरेलु मैदानमा नेपालविरुद्ध खेल्न गारो भएपनि आफूअनुकुल नतिजा निस्कनेमा ढुक्क छन् । 'नेपाल सेमीफाइनलमा नसोचेको टोली हो । तथापी नेपालविरुद्ध खेल्न आफ्ना खेलाडी फिट छन् ।' नेपाललाई घरेलु मैदान र समर्थकको भब्य साथ छ । त्यसैले सेमीफाइनलमा नेपाल नपरोस् भन्ने चाहेका थियौ,' अफगानिस्तानका प्रशिक्षक कारगर भने,'खेलमा विपक्षि रोजेर पाइँदैन, नेपाल राम्रो टोली हो तर त्यसका लागि हामी पूर्ण तयार छौ ।' कारगरको नजरमा नेपाली टोली धरै बलियो छ। 'नेपाल प्राविधिक रुपमा एकदम राम्रो छ। खेलाडी पनि त्यत्तिकै तीब्र गतिका छन्,' उनले भने, 'उनीहरुलाई घरेलु समर्थकको त्यत्तिकै साथ छ। यस्तोमा जित हासिल गर्न सहज पक्कै हुँदैन।नेपाललाई हराउँनु धेरै ठूलो चुनौती हो तर सजिलै नतिजा पनि सुम्पदैनौ ।' जारी प्रतियोगितामा समूह बीको उपविजेता बनेको अफगनिस्तानले पनि नेपालजस्तै समान २ जित र एक बराबरी नतिजा निकालेको छ। समूह चरणको पहिलो खेलमा कमजोर प्रतिद्धन्द्धि भुटानलाई ३-० गोलले हराएको उसले दोस्रो खेलमा श्रीलङ्काको चुनौती ३-१ ले पन्छाएको थियो । यस्तै समूह चरणको अन्तिम खेलमा माल्दिभ्सलाई गोलरहित बराबरीमा रोक्दै नेपालसँगको भेट तय गरेको हो । नेपाल र अफगानिस्तानको इतिहास हेर्ने हो भने नेपाल बलियो रहेको छ । पहिलो पटक एसियाकप २००३ मा आमने सामने भएका यि दुई टोलीले एक अर्कामा ५ खेल खेलिसकेका छन् । जसमा नेपालको पक्षमा तीन जित र १ बराबर तथा अफगानिस्तानको पक्षमा १ जित र १ बराबरी नतिजा छ । जसमा १० गोल गरिसकेको नेपालले ३ गोल मात्र खाएको छ । नेपालभन्दा धेरै समय अगाडि फुटबलमा पाइला राखेको अफगानिस्तान मुलुकमा चलेको गृहयुद्धको चपेटाले निरन्तरता दिन सकेन। सन् १९२२ मा स्थापना भएको अफगानिस्तान फुटबल संघले १९४८ मा फिफा तथा १९५४ मा एसियाली फुटबल महासंघ (एएफसी)को सदस्यता लिएको थियो। सन् १९४१ मा काबुलको गाँजी रंगशालामा इरानसँग खेल्दै अन्तर्राष्ट्रिय फुटबलमा यात्रा सुरु गरेको थियो। लामो समयपछि एसियाली खेलकुद २००२ मार्फत दक्षिण कोरियासँग खेल्दै अफगानी फुटबल अन्तर्राष्ट्रिय स्पर्धामा फर्किएको हो। खेलमा फर्किएको थोरै समयमै अन्तर्राष्ट्रिय समुदायको माया पाएको अफगानिस्तानले ठूलो फड्को मार्‍यो। फिफाले निकालेको विश्व वरियताक्रमको १ सय ३९ औं स्थानमा रहेको अफगानिस्तान दक्षिण एसियाकै सबैभन्दा माथिल्लो वरियताको टोली हो । साफको इतिहासलाई हेर्दा अफगानिस्तान सन् २०११ मा दिल्लीमा भएको सातौं संस्करणको प्रतियोगिताबाहेक सहभागि भएका सबै संस्करणमा समूह चरणबाटै बाहिरिएको छ । भारतीय आई लिगमा खेल्ने तीन, जर्मनीको बी डिभिजन खेल्ने ५ तथा अन्य युरोपेली मुलुकबाट खेल्ने १० भन्दा बढि खेलाडी रहेको टोलीले नेपाललाई आज गतिलै चुनौती दिने छ । जसका लागि नेपाले बढी नै मेहनत गर्नुपर्ने देखिन्छ । नेपालका लागि रोहित चन्दलेबाहेक अरु कुनै पनि खेलाडीले विदेशी लिगको अनुभव गरेका छैनन् । यता नेपाली टोलीका प्रशिक्षक ज्याक स्टेफानोस्की अब दक्षिण एसियाकै अर्को एउटा बलियो प्रतिद्वन्द्वीलाई ढाल्न आफ्नो टोली तयार रहेको दाबी गर्छन्। 'हामीले भारत र बंगलादेशजस्ता शक्तिशाली टोलीलाई हराइसक्यौं। हामी अहिले उच्च फर्ममा छौं,' उनले भने,' अब सेमिफाइनलमा दक्षिण एसियाकै शीर्ष टोली अफगानिस्तानलाई हराउँदै हाम्रो क्षमता देखाउँछौ अनि मात्र हाम्रो च्याम्पियन बन्ने लक्ष्य पूरा हुनेछ। नेपालका लागि ग्राहम रोवर्टसको ठाउँमा आएका नयाँ अमेरिकी प्रशिक्षक ज्याक स्टेफानोस्कीको नयाँ संरचनामा नेपालले गोलको खडेरी पनि तोड्न थालेको छ । फरवार्डहरू अनिल गुरुङ, भरत खवास, जुमनु राई र विमल घर्तीमगरले आ-आफ्नो खातामा गोलको संख्या थपिसकेका छन् । अग्रपंक्तिसँगै डिफेन्स र मिडफिल्ड पनि सुध्रिएको छ । नेपालले लगातार खेलिरहेको राम्रो खेललाई नै निरन्तराता दियो भने आज अफगानिस्तानलाई हराउँदै उपाधि उचाल्न धेरै टाढा छैन । नेपालको सम्भावित टिम गोलकिपर : किरण चेम्जोङ, डिफेन्स : सागर थापा (कप्तान), सन्दीप राई, रविन श्रेष्ठ, विराज महर्जन, मिडफिल्ड : राजु तामाङ, रोहित चन्द, भोला सिलवाल, फरवार्ड : भरत खवास, जुमनु राई र अनिल गुरुङ । नेपाल र अफगानिस्तानबीचको नतिजा वर्ष प्रतियोगिता नजिता २००३ तेह्रौं एसिया कप छनोट ४–० २००८ मर्डेका कप (आमन्त्रण) २–२ २००९ छैटौं साफ च्याम्पियनसिप ३–० २०११ च्यालेन्ज कप छनोट १–० २०११ सातौं साफ च्याम्पियनसिप ०–१
कुलेखानी जलविद्युत् दोस्रो आयोजनाको तीन महिनाअघि ट्रान्सफर्मर जलेर क्षति पुगेकामा सोको मर्मसम्भार गरी आजदेखि कुल ३२ मेगावाट विद्युत् उत्पादन सुरु गरिएको छ। मकवानपुरको भैंसे गाविस–१ स्थित आयोजनाको हातामा जडान गरिएको तीन ट्रान्सफर्मर गत वैशाख ३ गते राति आगलागी भई विद्युत् उत्पादन अवरुद्ध भएको थियो। उत्पादित विद्युत् विहिबारदेखि काठमाडौँको केन्द्रीय ग्रिडमा जोडिएको आयोजनाले जनाएको छ। आयोजनाबाट केही हप्ताअघिदेखि कुल क्षमताको ३२ मेगावाटमध्ये १० मेगावाट मात्र उत्पादन गरिँदैआएको थियो। तीन ट्रान्सफर्मर मर्मत गरी आजै जडान गरेर कुल क्षमताअनुसारको विद्युत् उत्पादन सुरु गरिएको आयोजना मकवानपुरका प्रमुख कृष्णप्रसाद यादवले बताए। पश्चिम गण्डक आयोजनाबाट एउटा ट्रान्सफर्मर ल्याएर मर्मत गरी केही हप्ताअघि जडान गरिएको थियो। आयोजनाको तीन ट्रान्सफर्मर जलेर क्षति हुँदा करिब रु २५ करोड ४० लाखबराबरको रकम नोक्सानी बेहोर्नुपरेको आयोजना प्रमुख यादवले जानकारी दिए। रासस
मधेसी जनअधिकार फोरम नेपालका अध्यक्ष उपेन्द्र यादवले मोरङ क्षेत्र नं ५ बाट चुनाव हारेका छन् । यादवलाई नेपाली कांग्रेसका अमृत अर्यालले ३ हजारको मतअन्तरले पराजित गरेका हुन् । विजयी हुने क्रममा कांग्रेसका अमृत अर्यालले १५ हजार २ सय ४५ मत ल्याएका थिए भने यादबले १२ हजार ५ सय ६६ मत मात्र ल्याएका थिए । यसअघि मोरङ र सुनसरीको दुबै क्षेत्रबाट विजयी भएका थिए ।
एमाओवादीको राष्ट्रिय सम्मेलन लम्बिदा संविधानसभाको कामकारबाही प्रभावित हुन पुगेको छ। संविधानसभा अन्र्तगतको अभिलेख अध्ययन तथा निक्र्यौल समितिले मातहत गठित एक उपसमितिको पहिलो प्रतिवेदन संविधानसभामा तत्काल पठाउनसक्ने अबस्थामा रहेपनि एमाओवादीका सभासदहरु समितिको बैठकमा मंगलबार अनुपस्थित रहदा बैठक विना निश्कर्ष टुंगिएको छ। समितिका सदस्य रविन्द्र अधिकारीको संयोजकत्वमा गठित प्राकृतिक स्रोत, आर्थिक अधिकार र राजस्व बाँडफाँट समिति र राष्ट्रिय हित संरक्षण समितिको प्रतिवेदन अध्ययन उपसमितिले आफ्नो प्रतिवेदन समिति समक्ष पेश गरे पनि उक्त प्रतिबेदनमाथि कुनै छलफल र निर्णय हुन सकेन। ‘आजको बैठकमा एमाओवादीका सभासदहरु उपस्थित रहेको भए आजै समितिको दोस्रो बैठकबाट उक्त प्रतिवेदन आवश्यक छलफल गरी संविधानसभामा पठाउन सकिने थियो,’ अधिकारीले भने। ‘तर उहाँहरुको अनुपस्थितीमा निर्णय गर्नु भन्दा एमाओवादीका सदस्यहरुलाई पनि निर्णय प्रक्रियामा सहभागि गराउन समितिको अर्को बैठक बिहिबार अपरान्ह बस्नेगरी स्थगित भयो।’ एमाओवादीका सबैतहका नेता तथा सभासदहरु बैशाख १८ गतेदेखि विराटनगरमा जारी पार्टीको राष्ट्रिय सम्मेलनमा सहभागी हुन त्यता तर्फ गएका छन। संविधानसभाका अध्यक्ष सुवासचन्द्र नेम्वाङले अभिलेख अध्ययन तथा निक्र्यौल समितिको प्रतिवेदन आउनासाथ संविधानसभाको बैठक डाकेर त्यसमाथिको आवश्यक छलफल चलाउने र सभाले अनुमोदन गरेका विषयवस्तुलाई संविधान मस्यौदा समितिमा पठाउने तयारी गरीरहेको सचिवालय स्रोतले बतायो। अभिलेख अध्ययन तथा निक्र्यौल समिति अन्र्तगत गठित ६ वटा उपसमितिहरु मध्ये संयोगक अधिकारीको उपसमितिले अघिल्लो संविधानसभा अन्र्तगत गठित प्राकृतिक स्रोत, आथिृक अधिकार र राजस्व बाँडफाँट समिति र राष्ट्रिय हितको संरक्षण समितिको प्रतिवेदनहरु अध्ययन गरी त्यसमा सहमति भएका विषयवस्तुहरुको प्रतिवेदन तयार पार्ने पहिलो उपसमिति बनेको छ। संविधानसभाको वार्षिक कार्यतालिका अनुसार अभिलेख अध्ययन तथा निक्र्यौल समितिले जेठको दोस्रो सातासम्मा विगतमा तयार पारिएका सबै प्रतिवेदनहरुको अध्ययन गरी सहमति भएका सँगै असहमति भएका विषयहरुको निक्र्यौल गरी सक्नु पर्ने छ।
प्रकृतिले हामीलाई धेरै थोक दिएपनि संरक्षणको उपाय नअपनाउँदा एक पछि अर्को गर्दै गुमाइरहेका छौं। एउटा उदाहरण, 'अपडिमस गोर्खा' नाम दिइएको मुसा। विश्वकै एकमात्र मुलुक नेपालमा फेलापरेको यो बेग्लै प्रजातिको मुसा यतिबेला संसारमा बचेको छ? कसैलाई थाहा छैन। निकैअघि लोपोन्मुखको सूचीमा परिसकेको यसको चिन्ता अरुलाई नभए पनि साइमन पउलटनलाई अत्याधिक छ। 'दशकौं पहिले भेटिएको यो मुसाका नमुना विश्वका विभिन्न संग्रहालयमा देख्न पाइन्छ,' बेलायतको युनिभर्सिटी अफ इस्ट एग्लियाका यी अध्येता भन्छन्, 'कथंकदाचित जीवितै भेटियो भने त्यो कुन स्वरुपमा बाँचेको छ भनेर बुझ्न अत्यन्तै उपयोगी हुनेछ।' नेपालका अग्ला भूभागहरुमा के कस्ता साना स्तनधारीहरु पाइन्छन् र उनीहरूको अवस्था कस्तो छ भनेर बुझ्नका निम्ति साइमन यसतर्फ आएका हुन्। आधारशिविरतर्फ उक्लँदै गरेका साइमनले यस अगाडि माछापुछ्रे हिमालको काखमा साना स्तनधारीहरुको अध्ययन सम्पन्न गरिसकेका छन् भने अन्नपूर्णको यो भेग सकेपछि लाङटाङ र सगरमाथा क्षेत्रमा पनि सक्रिय हुनेछन्। त्यसका निम्ति वन विभागबाट सन् २०१५ को नोभेम्बरसम्म कार्यरत रहनेगरी उनले अनुमति पनि पाइसकेका छन्। आफूलाई जैविक तथा परिस्थिति विज्ञान (इकोलोजी)को विद्यार्थी बताउने साइमन के कति कारणले यस क्षेत्रको प्राणीमा आकर्षित भएका हुन्? 'हावापानी र भौगोलिक विविधताले गर्दा यो क्षेत्रमा रहेका थुप्रै प्रजातिको अध्ययन जरुरी छ,' उनी भन्छन्, 'ठूला स्तनधारीहरु बाघ, सिंह र हात्तीका बारेमा हामीले धेरै सूचना लिइसकेको भए पनि यी साना स्तनधारीबारे अहिलेसम्म कमै जानकारी समेट्न सकिएको छ।' कति फरक हावापानीमा पुगेर कुन संख्यामा बाँचेका र कस्तो संघर्ष गरिरहेका छन्, कतिको स्वरुप परिवर्तन हुँदै गइरहेको छ अनि कतिको जाति नै जोखिममा पुगेको छ भनेर नेपालमा कहिल्यै खोजी गरिएको छैन। यस्तो अवस्थामा थोरै मात्र जानकारी संकलन गर्न सकियो भने पनि तिनको अध्ययन र संरक्षणका निम्ति आधारभूत वातावरण तयार हुने उनको तर्क छ। समुद्री सतहभन्दा १३ सय मिटर माथिका नेपाली भूभागबाट उनी उक्लन थालेका हुन्। यो अध्ययन चार हजार मिटरको हाराहारीसम्म चल्नेछ। गत महिना माछापुछ्रे क्षेत्रमा खोजी गर्दा एक सय छ वटा साना स्तनधारी भेटिएको उनी सुनाउँछन्। 'त्यहाँ नौ बेग्लाबेग्लै पहिचानका प्राणी थिए,' उनी थप्छन्, 'मुसा जस्तै देखिने प्राणी सि्रउको मात्रै छ वटा फरक प्रजाति देखापरेको थियो।' यस्तो भेगमा अध्ययन गर्दा अनौंठा परिणाम भेटिने उनको कथन छ। 'माथि उक्लँदै गएपछि यी प्राणीहरुको चरित्रमा के कस्तो परिवर्तन आउँछ र बाँच्नका निम्ति उनीहरुले के कस्ता उपायहरु (एडप्टेसन) अपनाउँछन् भन्ने जानकारी रोचक हुन्छ,' उनी भन्छन्, 'के के कुरामा उनीहरुले परिवर्तन स्वीकार्दैनन् र मौलिक स्वरुपलाई कस्तो रुपमा जोगाउँछन् भन्ने पनि थाहा पाइन्छ।' माछापुछ्रे क्षेत्रमा तीन फरक किसिमका दुगुरे मुसा (माउस) र एउटा ठूलै मुसा (र्‍याट) पनि भेटिएको थियो। बेलायतमै अध्ययन केन्द्र 'बायो इको एसएस लिमिटेड'मा समेत संलग्न साइमन बितेको छ वर्षदेखि साना स्तनधारीको खोजीमा लागेका हुन्। नेपालमा भने भर्खरै काम सुरु गरेकाले तत्काल कुनै निश्कर्षमा पुग्ने र बताइहाल्ने अवस्था नरहेको प्रष्ट पार्छन्। तीन वर्षको अवधिमा उनले नेपालका सबै साना स्तनधारीको अध्ययन सिध्याउलान्? 'यो लामो समय लगाएर गर्नुपर्ने काम भएकाले यति समयमै सिध्याउँछु भनेर कसैले ठोकुवा गर्न सक्दैन,' उनले छेवैमा उभिएका नेपाली तन्नेरी सागर दाहालतर्फ औंल्याउँदै भने,'मैले सकेजति गर्छु, त्यसपछि उनीहरुले निरन्तरता दिनेछन्।' चार वर्षअघि मात्र त्रिभूवन विश्वविद्यालयमा स्नातकोत्तर पढ्दै गरेका विद्यार्थीहरुले साना स्तनधारीको अध्ययन गर्ने संस्था स्थापना गरेका छन्। त्यसैमध्येका एक हुन्, सागर। यसअघि आफुहरुले विरालो र चमेरोको अध्ययन गर्दैआएको उनी सुनाउछन्। कुराकानीका क्रममा मुसालगायतका साना स्तनधारी समात्ने सयौं पासोको व्यवस्थापनमा साइमन व्यस्त थिए भने सागरले जंगली प्राणी वरपर आउँदा स्वचालित तवरले तस्बिर लिने क्यामरा झुण्ड्याएका थिए। अन्नपूर्णको चिसो हावा चल्न थालेपछि पर्यटकहरु जसै हिटर बालिएका कोठाहरुमा पस्न थाल्छन्, जंगलका मुसाहरुको दौडादौड सुरु हुन्छ। त्योभन्दा अगावै यी अध्येताले बोकेका दुवै उपकरणहरु उपयुक्त स्थलमा राखिसक्नु पर्छ। त्यसैले उनीहरुको काममा बाधा नपरोस् भन्दै एकैछिनको शुभकामना साटासाटपछि हामी दोभानबाट बम्बुतर्फको ओह्रालो लाग्यौं।
क्वालालम्पुरबाट २३९ यात्रु बोकेर बेइजिंग जाँदै जहाज शनिबार बेपत्ता भएको छ। शनिबार बिहान मलेसयिन समयअनुसार २:४० मा बेपत्ता भएको जहाज भयानक दुर्घटनामा परेको हुनसक्ने आशंका मलेसियन एयरलाइन्सले गरेको छ। क्वालालम्पुरबाट उडेको दुई घन्टामा उक्त जहाज भियतनामको आकाशमा हराएको हो।
चालु आवको गएको पाँच महिनाको अवधिमा खान नहुने र गुणस्तरहीन खाद्य पदार्थ बिक्री वितरण गरेका सुदूरपश्चिमाञ्चलका १२ व्यापारिक फर्म विरुद्ध मुद्दा दायर गरिएको छ । क्षेत्रीय खाद्य प्रविधि तथा गुण नियन्त्रण कार्यालय धनगढीका अनुसार उपभोग्य मिति समाप्त भएको न्यून गुणस्तर एवम् दूषित खाद्य पदार्थ बिक्री गरेको पाइएपछि ती व्यापारिक फर्मका सञ्चालक विरुद्ध सम्बन्धित जिल्लाका प्रशासन कार्यालयमा मुद्दा दर्ता गरिएको हो । मुद्दा दर्ता गरिएका फर्ममा डोटी जिल्लाका केसी जनरल स्टोर, गोले देउता किराना स्टोर, मुस्कान जनरल स्टोर, गणेशविष्णु जनरल स्टोर, दिव्य ज्योति स्टोर र अनिल ट्रेडर्स तथा कैलाली जिल्लाका चन्द्रा किराना पसल, अमृता किराना पसल, तिलक किराना पसल, टीक टे«डर्स एन्ड सप्लायर्स, पार्वती राइस एन्ड चिउरा उद्योगलगायत रहेको कार्यालयका प्रमुख सञ्जीवकुमार कर्णले बताए । विगतमा यी व्यापारिक फर्ममाथि अनुगमनका क्रममा अखाद्य र न्यून गुणस्तरको खाद्यवस्तु बिक्री नगर्न सचेत गराइएको भएपनि त्यसको पालना नगरेको भेटिएपछि उनीहरुमाथि मुद्दा दर्ता गर्नुपरेको उनले बताए । अनुगमनमा जाने टोलीले यस्ता वस्तुको नमुना ल्याई क्षेत्रीय खाद्य प्रविधि तथा गुण नियन्त्रण कार्यालयको प्रयोगशालामा जाँच गराएको र उसको प्रतिवेदनको आधारमा मुद्दा दर्ता गर्ने गरेको हो । यहाँ धेरैजसो दालमा अखाद्य रङ मिसाउने, उपभोग्य मिति समाप्त भएका बिस्कुट, चियापत्ती, तेल, चाउचाउ, दालमोठ र मसलाहरु बिक्री गर्ने प्रवृत्ति बढी देखिने गरेको कर्णले बताए। खाद्य ऐनमा यस्तो अखाद्यवस्तु बिक्री गर्नेलाई रु पाँच हजारदेखि १० हजार जरिवाना वा ६ महिनादेखि दुई वर्ष कैद वा दुवै सजाय हुने व्यवस्था छ । सुदूरपश्चिमको हकमा जरिवानाबाहेक कसैलाई अहिलेसम्म कैद गरिएको छैन । यस्तो मुद्दाको फैसला गर्ने अधिकार प्रमुख जिल्ला अधिकारीलाई दिइएको छ । कार्यालयले गत वर्ष सुदूरपश्चिमका ७३ वटा व्यापारिक फर्ममाथि मुद्दा दर्ता गरेकामा २८ वटाको मात्रै फैसला भएको जनाइएको छ । कानुनी प्रक्रिया पु¥याएर मात्रै कारबाहीको प्रक्रियामा जानुपर्ने भएकाले मुद्दाको फैसला ढिलो गरी हुने गरेको बताइन्छ । रासस
बलात्कार अभियोगका थुनामा रहेका एक जना थुनुवा प्रहरीको हिरासतबाट फरार भएका छन्। जबर्जस्ती करणीको अभियोगमा पक्राउ परेका धनुषा पुष्पलपुरका ज्ञानबहादुर घिसिङ सोमबार साँझ ६ बजे भागेका हुन्। थुनुवा कक्षबाट शौचालय जानेक्रममा उनी भागेको धनुषाका प्रहरी उपरीक्षक उत्तमराज सुवेदीले जानकारी दिनुभयो। घिसिङ गएको मङ्सिर २७ गते ढल्केबरकी १२ वर्षीया एक बालिकालाई जबर्जस्ती करणी गरेको अभियोगमा पक्राउ परेका थिए। घिसिङसहितका तीन जनाले बालिकालाई ६ वर्षदेखि करणी गर्दै आएको अनुसन्धानबाट खुलेको प्रहरीले जनाएको छ। घिसिङसँगै पक्राउ परेका अरू दुई जना भने प्रहरीको नियन्त्रणमै छन्। शारीरिकरूपमा अस्वस्थ घिसिङ शौचालय जाने निहुँमा प्रहरीलाई छक्याएर भागेको सुवेदीले बताउनुभयो। प्रहरीले निजको खोजी कार्यका लागि प्रहरी परिचालन गरेर व्यापकरूपमा खोजी भइरहेको प्रहरी निरीक्षक गोविन्द पुरीले जानकारी दिए।
सरकारले सहमति उल्लंघन गरेको भन्दै गोरखा फुजेलका दम्पती नन्दप्रसाद अधिकारी र गंगामाया अधिकारीले फेरि अनसन सुरु गर्ने बताएका छन् । छोरा कृष्णप्रसाद अधिकारीको हत्याकका ११ जना आरोपीलाई पक्राउ गरी कारबाही गर्नुपर्नेमा रामप्रसाद अधिकारीलाई पनि रिहा गरेर सहमति तोडेको भन्दै अधिकारी दम्पतीले फेरि अनसन थाल्ने बताएको आजको अन्नपूर्णमा खबर छ । 'सरकारले न्याय दिने भन्दा पनि हामीलाई फसाएर अनसन तोडाउने काम मात्र गरेको हामीले पायौ,' अधिकारी दम्पतीका अर्का छोरा नुरप्रसादले भने,'बुबा आमा अहिले वीर अस्पतालमा हुनुहुन्छ । सरकारले के गर्न खोजेको हो बुझेर आइज, यदी अभियुक्त पक्राउ नपर्ने हो भने हामी फेरि अनसन सुरु गर्छौ भन्नुभएको छ ।'
माओवादी सेनाका ७० पूर्वलडाकुले सोमबार नेपाली सेनाको उपसेनानी (लेफ्टिनेन्ट) को दज्र्यानी चिह्न लगाउने भएका छन् । अधिकृत तहको भर्ना, छनोट उत्तीर्ण ७१ मध्ये ७० जनाले आधारभूत तालिम पूरा गरेका हुन् । एक जनाले भने स्वास्थ्यका कारण बीचमै छाडेका थिए । सैनिक प्रवक्ता सहायकरथी सुरेशराज शर्माका अनुसार सोमबार दज्र्यानी चिह्न लगाएपछि सबैलाई तीन महिनाको 'ब्रिजिङ कोर्स'मा सहभागी गराइनेछ । विभिन्न तालिमपछि क्रमशः माथिल्लो पद दिइनेछ । लडाकु समायोजनसम्बन्धी विशेष समितिले पूर्वलडाकुमध्येबाट एक जनालाई कर्णेल (महासेनानी), दुई जनालाई लेफ्टिनेन्ट कर्णेल (प्रमुख सेनानी), १३ जनालाई मेजर (सेनानी), ३० जनालाई क्याप्टेन (सहसेनानी) पद दिने निर्णय गरिसकेको छ । बाँकी उपसेनानी हुनेछन् । आजको कान्तिपुरमा खबर छ । एमाओवादीले यामबहादुर अधिकारीलाई कर्णेल र लेफ्टिनेन्ट कर्णेल वासुदेव घिमिरे र पदम लामालाई दिने निर्णय गरिसकेको छ । वरिष्ठता, सेवा अवधि, शिक्षालगायत आधारमा अन्य पद वितरण गरिने सेनाले जनाएको छ ।
जाजरकोट प्रहरीले सदरमुकाम खलङ्गा–८, पिपेमाथिको रानीवनबाट हतियार बरामद गरेको छ । प्रहरीले विशेष सुराकीका आधारमा उक्त जङ्गलमा पोलिथिनको बोरामा लुकाइ राखेको छ नाल थ्री नट थ्री राइफल बरामद गरेको हो । प्रहरीले थ्री नट थ्री राइफलसहित इन्सास हतियारका ३८५ राउण्ड गोलीसमेत बरामद गरेको प्रमुख जिल्ला अधिकारी चक्रपाणि पाण्डेले जानकारी दिए। जाजरकोट प्रहरी प्रमुख एवम् प्रहरी नायब उपरीक्षक चक्रबहादुर सिंहको नेतृत्वमा गएको गस्तीले उक्त हतियार बरामद गरेको प्रजिअ पाण्डेले बताए। उनका अनुसार हतियार कसले लुकाएको भन्नेबारे खुल्न सकिएको छैन । त्यस क्षेत्रमा अन्य हतियार पनि लुकाएर राखेको हुन सक्ने प्रहरीको अनुमान छ । दुई महिनाअघि प्रहरीले त्यस क्षेत्रमा ४४ थान थ्री नट थ्री राइफल र टुइन्च मोर्टार एक थान बरामद गरेको थियो । निर्वाचनको मुखैमा सदरमुकामदेखि आठ किलोमिटरको दूरीमा युद्धकालीन हतियार फेला परेकाले स्थानीय थप सशङ्कित भएका छन् । रासस
एमाले भ्रातृ संगठन युवा संघ नेपालमा देखिएको विवाद समाधान गर्नुको साटो पार्टी नेताहरू नै दुई कित्तामा विभाजित भएका छन् । एमाले अध्यक्ष झलनाथ खनाल र महासचिव ईश्वर पोखरेल नै दुईतिर लागेर युवा संघको गुटबन्दीमा औपचारिक रूपमा आङ्खनो सहभागिता देखाएका हुन् । युवा संघ नेतृत्वमा लामो समयदेखि चर्किएको विवाद मिलाउन नसकेपछि अध्यक्षसहितका नेताहरू नै दुई ध्रुवमा विभाजित भएका हुन् । अध्यक्ष महेश बस्नेत (संस्थापन पक्ष) र उपाध्यक्ष झपट रावल (असन्तुष्ट पक्ष) ले बुधबारबाट छुट्टाछुट्टै बैठक र भेलाको तयारी गर्दै आए पनि एमालेकै नेतामध्ये कोही रोक्न र कोही सहभागी भएर सफल पार्न लागेपछि ‘गुटबन्दी’ छताछुल्ल भएको आजको राजधानीमा खबर छ। युवा संघको विधानविपरीत अध्यक्ष खनालले एकाएक बैठक रोक्न निर्देशन दिएपछि नेताहरूको विवाद पनि सतहमा आएको हो । संस्थापन पक्षले मोरङको गोठगाउँमा पूर्वघोषित केन्द्रीय कमिटी बैठक पार्टीका युवा फाँट प्रमुख शेरबहादुर तामाङसहितका नेताहरूको उपस्थितिमा सुरु गरेको छ । सो बैठक १३ ओटा एजेन्डामा छलफल गरेर शुक्रबार सम्पन्न गर्ने तयारी छ । तर, रावल पक्षले भने पार्टी अध्यक्ष खनालले दिएको निर्देशनअनुसार बुधबार र बिहीबारका लागि काठमाडौंमा डाकेको आपू्क पक्षधर केन्द्रीय सदस्यहरूको प्रशिक्षण भेला रोकेको छ । तर, संस्थापन पक्षको बैठकमा एमाले महासचिव ईश्वर पोखरेल सहभागी हुन बुधबार विराटनगर पुगेका छन् । उनले शुक्रबार (आज) बिहान बैठकलाई सम्बोधन गर्ने कार्यक्रम छ । महासचिव पोखरेलले आपू्क पार्टीको संस्थागत निर्णय मान्ने र पालना गराउने दायित्वमा रहेकाले बैठकमा सहभागी हुने बताए । ‘पार्टी अध्यक्षसँग सल्लाह गरेरै युवा संघको बैठकमा सम्बोधन गर्न विराटनगर आएको हुँ, तर यहाँ आइपुगेपछि कोसी अञ्चल इन्चार्जलाई अध्यक्षले पठाएको पत्रबारे जानकारी भयो, यसबारेमा पार्टीले कतै पनि निर्णय गरेको छैन,’ पोखरेलले राजधानीसँग भने, ‘भ्रातृ संगठन आङ्खना विधि र विधानअनुसार चल्न र बैठक गर्न स्वतन्त्र छन्, त्यही भएको कारण म युवा संघ अध्यक्ष र महासचिवको निम्तोअनुसार बैठकमा सहभागी हुन विराटनगर आएको हुँ, सहभागी पनि हुन्छु, युवा संघले गर्नुपर्ने कामबारे निर्देशन पनि दिन्छु ।’ पोखरेलले पार्टी अध्यक्षको पत्र आउँदा बैठक सुरु नै भइसकेकाले रोक्न नमिल्ने जिकिर पनि गरे । बैठकमा सहभागी हुन गएका युवा फाँट प्रमुख तामाङ भने स्थगितका लागि अध्यक्षले दिएको पत्रबारे जानकारी भएपछि बैठकलाई सम्बोधन गरी राजधानी फर्किएका छन् । काठमाडौंमा रहेका असन्तुष्ट पक्षको दबाबमा अध्यक्ष खनालले बिहीबार पत्र लेखी दुवै पक्षको बैठक रोक्न निर्देशन दिएका थिए । ‘विराटनगरमा र सोही दिन काठमाडौंमा युवा संघ नेपाल केन्द्रीय कमिटीकै नाममा अलग–अलग कार्यक्रम गर्ने र आआङ्खनो प्रकारले विभिन्न मितिहरूमा बैठक तथा अन्य कार्यक्रमहरू गर्ने जानकारी प्राप्त हुन आएको छ,’ दुवै पक्षलाई स्थगित गर्न निर्देशन दि“दै अध्यक्ष खनालले पत्रमार्फत भनेका छन्, ‘यस्ता गतिविधिहरूले संगठनलाई झन् संकटतर्फ धकेल्ने, समग्र संगठनमा समेत असर पर्ने हुनाले दुवैतर्फका सबै घोषित कार्यक्रमहरू तत्काल स्थगित गर्न निर्देशन गर्दछु ।’ उनले विवाद हल गर्नका लागि पार्टी नेतृत्वसँग तुरुन्त सम्पर्क गरी समाधान खोजी संगठनलाई अघि बढाउन पनि निर्देशन गरेका छन् ।
उच्च माध्यमिक शिक्षा परिषदले नियमविपरित सञ्चालनमा रहेका कलेजलाई सम्बन्धीत कामजातको अभावमा कारबाही गर्न सकेको छैन। परिषदका उच्च अधिकारीले नियमविपरित सञ्चालन भएका कलेजसम्बन्धी फँइल लुकाएकाले उनीहरुलाई कारबाही गर्न नसकिएको खबर आजको राजधानी दैनिकमा छापिएको छ। उच्च माध्यमिक शिक्षा परिषदले दश जोड दुईअन्तर्गतको निजी तथा सरकारी कलेज अनुगमन गर्न गठन गरेको समितिले कारबाहीको लागि सिफारिस गरेका काठमाडौका विभिन्न कलेका कारबाहीसम्बन्धी फाइल लुकाएको हो। अनुगमन समितिका संयोजक तथा परिषद योजना महाशाखाका प्रमुख नारायण प्रसाद कोइरालालले कारबाहीको फाइल गायब पार्ने दोषी माथि कारबाही नगरेको स्रोतको दाबी छ।
गृहमन्त्रीले व्यवस्थापिका संसदमा पेश गर्ने भनेको सुपुर्दगी अध्यादेशसम्बन्धी प्रस्ताव उपप्रधान तथा गृहमन्त्री बामदेव गौतम संसदमा हुँदाहुँदै स्वास्थ्यमन्त्री खगराज अधिकारीले पेश गरेका छन्। सोमबारको बैठकमा सभामुखले सुपुदर्गी अध्यादेश अस्विकार गर्दै मन्त्रीले पेश गर्न लागेको प्रस्ताव पेश गर्न गृहमन्त्रीका तर्फबाट स्वास्थ्यमन्त्री खगराज अधिकारीलाई समय दिएपछि एमाओवादीका सभासद् रामनारायण विडारीले संसदमा परम्परा बसाल्न सम्बन्धित मन्त्रीले पेस गर्न दिन माग गरेका थिए। सभामुखले पहिले पनि सम्बन्धित मन्त्रीको अनुपस्थितिमा सरकारका अर्का मन्त्रीले अध्यादेश पेश गर्ने गरेको बताए। सदनमा भर्खरै प्रबेश गरेका गृहमन्त्री बामदेबकै उपस्थितीमा स्वास्थ्यमन्त्रीले प्रस्ताव पेश गर्ने जानकारी सभामुखले गराए।
काठमाडौं प्रहरी प्रमुख एसएसपी रमेश खरेलले कसैले ढुंगामुढा गरेर अराजकता मच्चाउँदैमा वा कसैको दबाबमा आएर गैरकानुनी हातहतियारसहित पक्राउ परेका नेविसंघका नेताहरुलाई नछाड्ने बताएका छन्। खरेलले आइतबार सेतोपाटीसँग भने, ‘ढुंगा हानेर अराजकता मच्चाउँदैमा पुलिसले छोड्छ भन्ने भ्रम उनीहरुलाई होला, तर पुलिसले कानुनको कोर्स पूरा नगरी छोड्ने छैन।’ आजैमात्र (आइतबार) जिल्ला प्रशासन कार्यालय काठमाडौंबाट उनीहरुलाई अनुसन्धानका लागि थप चार दिन हिरासतमा राख्न अनुमति लिएको जानकारी पनि उनले दिए। सोमबार बिहान काठमाडौंको सीतापाइलाबाट एउटा पेस्तोल, टु नट टु र बाह्र बोरका बन्दुकसहित पक्राउ परेका शंकरदेव क्याम्पसका स्ववियु सभापति शुभराम बस्नेतसहित पाँचजनालाई प्रहरी हातहतियार तथा खरखजाना कानुनअन्तर्गत कारबाही चलाइरहेको छ। खरेलले बस्नेतको टोलीबाट बरामद भएका तीनवटा हतियारमध्ये एउटा पेस्तोलको अनुमति नवीकरण नगरेको जानकारी दिए। ‘स्वीकृति लिएर हतियार घरमा राख्न पाइन्छ, तर उनीहरु शंकास्पद अवस्थामा बिहान तीन बजे हतियार लिएर हिँडेका थिए,’ खरेलले भने, ‘उनीहरु हतियार बोकेर कहाँ र किन जाँदै थिए?’ खरेलले भने, ‘नवीकरण नभएको हतियार बोक्नु भनेको गैरकानुनी हतियार बोक्नुसरह नै हो।’ पक्राउ परेकामध्ये राजेश शाहीले भृकुटीमण्डपस्थित नेपाल पुलिस क्लबको स्विमिङ पुल भाडामा चलाएको र उनी त्यसको पैसा नतिरी फरार रहेको खरेलले जानकारी दिए। पक्राउ परेका अरु शंकरदेव क्याम्पसअगाडि गाडी तोडफोड गर्ने र जलाउने कार्यमा संलग्न रहेकोसमेत उनले बताए। अनुसन्धान सकिएपछि अभियुक्तहरुलाई अदालतमा मुद्दा चलाउने जानकारी खरेलले दिए।
निर्वाचन आयोगले असार ८ गते हुने संविधान सभा उपचुनावमा चारै क्षेत्रमा ‘इलेक्ट्रोनिक भोटिङ मेशिन’को प्रयोग गर्ने भएको छ। विद्युतीय मतदानबाट निर्वाचनको परिणाम पनि त्यहिँ दिन आउने जानकारी पनि प्रमुख निर्वाचन आयुक्त निलकण्ठ उप्रेतीले सेतोपाटीलाई दिएका छन्। मन्त्रिपरिषद्को चैत २७ गतेको बैठकले असार ८ गते काठमाडौं–२, चितवन–४, वर्दीया–१ र कैलाली–६ मा उपनिर्वाचन गर्ने निर्णय गरेको छ। निर्णय भएको छ दिनसम्म पनि आयोगले औपचारिक पत्र भने पाएको छैन। पत्र नआएकाले चुनावको केहि लक्षित तयारि थाल्न भने अलमल भइरहेको छ। ‘मिडियाबाट मात्र थाहाँ भएको हो,’ उप्रेतीले भने, ‘तैपनि हामीले काम थालिसकेका छौं तर कार्यतालिका बनाउन भने अप्ठेरो परेको छ।’ हुन त उपनिर्वाचनको मिति समेत आयोगले नतोकि सरकारले नै निधो गर्ने परिपाटी मै सुधार हुनुपर्ने धारणा उप्रेतीको छ। ‘उपनिर्वाचन भनेको व्याड समेत रोपेर मैजारो गर्ने मात्र हो,’ उनले भने, ‘यो त मंसिर ४ कै निर्वाचनको निरन्तरता न हो।’ भारतमा छ महिनाभित्र निर्वाचन आयोगले आफै मितितिथी तोकेर उपनिर्वाचन गराउने गरेको दृष्टान्त उनले दिए। आम चुनाव मात्र हैन स्थानीय निर्वाचनको तिथि पनि खासमा आयोगले तोक्न पाउनुपर्थ्यो भन्ने जिकिर उनको छ। ‘भारतमा प्रान्तीय निर्वाचन आयोगले स्थानीय चुनाव तोक्छ,’ उप्रेतीले भने । नेपालमा पंचायतकालमा राजाले निर्वाचन घोषणा गर्ने गरेकोमा बहुदलकालमा त्यसैलाई निरन्तरता दिँदै २०६३ यता पनि थिति नसुध्रेको भन्दै उप्रेतीले चिन्ता व्यक्त गरे। ‘दलहरुले परिवर्तन गर्न चाहेको भए सक्थे,’ उनले भने, ‘आफूलाई सर पर्ने समयको जोखाना हेर्न यो अधिकार सरकारसँगै अधिकार सुरक्षित छ।’ २०५४ सालको एउटा नमिठो घटना पनि उप्रेतीले सुनाए । त्यतीबेला प्रमुख आयुक्त बल्लबल्ल फुर्सत मिलाएर गोरखा हिडेका थिए । यता दरवारले स्थानीय निर्वाचन घोषणा गर्यो‍। ‘विष्णुप्रताप प्रमुख आयुक्त ज्यू मलेखुबाटै काठमाडौं फिर्नुपर्यो‍,’ उप्रतीले भने, ‘निर्वाचन आयोग अहिलेपनि उतिबेला जस्तै अत्तोपत्तो दिने चलन छैन ।’ आयोगले निर्वाचनको मिति तोक्न पाउँथ्यो भने धेरै वैज्ञानिक हुन्थ्यो भन्ने दावी उप्रतीको छ । ‘हाम्रो कर्म, धर्म र मर्म स्वतन्त्र निर्वाचन हो,’ उप्रेतीले भने, ‘दल र नेताहरुको धर्म चुनाव जित्नु हो ।’ निर्वाचन आयोगलाई अधिकार भएको भए यसपाला उपनिर्वाचनको तिथी समेत जेठभित्रै तोकिन्थ्यो । उप्रतीले भने, ‘उपनिर्वाचन नभएर आम निर्वाचन भएको भए त म बिरोधमै उत्रिन्थे ।’ किन ? ‘असार ८ मा पुरै बर्खा लागिसक्छ,’ उनले भने, ‘धान रोप्न गएर भोट दिन आउने वा भोट दिएर रोप्न जानुपर्ने अवस्था आइसक्छ ।’ एमालेले असार पहिलो सातासम्म उपनिर्वाचन तोक्न नमानेकाले ८ गते पुगेको हो । जेठ २४ गते सुरु हुने एमाले अधिवेशन सकेर गाउँ फर्किएपछि मात्र प्रचारमा जुट्न पाउने भन्दै एमाले असार दोस्रो सातासम्म धकेल्न दवाव दिएको हो ।
आमाघरकी सञ्चालिका दिलशोभा श्रेष्ठमाथि परेको उजुरी अनुसन्धानमा 'यौन दुराचार' सम्बन्धी आरोप हुन नसकेको प्रहरीले जनाएको छ। दिलशोभाको टेलिफोन रकेर्ड भनी उजुरीका साथ संलग्न एकतर्फी यौन सम्बाद यौन दुराचारसँग सम्बन्धित नदेखिएको भन्दै प्रहरीले त्यही आधारमा उजुरीमा रहेको उक्त आरोप पुष्टि नहुने निर्ष्कष निकालेको छ। उजुरीमा उल्लेखित अवैध बालगृह चलाएको, बालगृह तथा आमाघरका नाममा आएका सहयोग बेचबिखन गरेको र बालगृहका बालवालिकालाई बाहिर पठाउने लगायत अन्य आरोप भने प्रहरी अनुसन्धानले पुष्टि गरेको छ। के भएको थियो घटना हेर्नुहोस्- श्रेष्ठद्दारा संचालित आमाघरबारे जिल्ला प्रशासन कार्यलयमा परेको उजुरीका आधारमा महानगरीय प्रहरी अपराध महाशाखाले दुई महिना अनुसन्धान गरी प्रतिवेदन पारेको समाचार नागरिक दैनिकमा छापिएको छ। प्रतिवेदनमा भनिएको छ ,'उजुरीको बुँदा नम्बर १६ मा उल्लेख भए बमोजिम बालबालिकाको बयान, आमाघरमा विगतमा अन्यन्त्र गई बसेका व्यक्तिको बयान र उजुरीका साथ संलग्न अडियो क्लिपको संवादका आधारमा दिलशोभा श्रेष्ठ र राधिका मानन्धरबीच उक्त वार्ता भएको देखिएकाले आमाघरमा त्यस्तो कुनै क्रियाकलाप नभएको पुष्टि हुन्छ।' जिल्ला प्रशासन कार्यालय काठमाडौंमा ‘आमाघरले अनुमति नै नलिई बालगृह सञ्चालन गरेको, संस्थाका नाममा आएको आर्थिक सहयोग अपचलन हुने गरेको, बालबालिकालाई अवैध रूपमा विदेश पठाउने गरेको' लगायत आरोपसँगै एकतर्फी फोनसंवादको रेकर्ड संलग्न गरी आमाघरको आवरणमा अनैतिक गतिविधि हुने गरेको भनी उजुरी परेको थियो। सोही उजुरी र फोनसंवादको रेकर्डका आधारमा केन्द्रीय बालकल्याण समिति, जिल्ला प्रशासन कार्यालय काठमाडौं र प्रहरीको संयुक्त टोलीले आमाघरको अनुगमन थालेको थियो। अनुगमन क्रममा त्यहाँ आश्रित बालबालिका जोखिममा रहेको र अन्य आरोपबारे विस्तृत अनुसन्धान गर्नुपर्ने निष्कर्ष निकाल्दै २०७० फागुन १४ गते प्रशासनले बालबालिकाको उद्धार गरेको थियो। प्रशासनले त्यसको छ दिनपछि फागुन २० गते अडियो क्लिपसहित उजुरीको प्रति पठाएर यौन दुराचारलगायत आरोपमाथि अनुसन्धान गर्न महानगरीय प्रहरी परिसर, काठमाडौंलाई निर्देशन दिएको थियो। काठमाडौं परिसरले अनुसन्धानका लागि पत्र र फोनसंवादको रेकर्ड महानगरीय प्रहरी अपराध महाशाखालाई पठायो। महाशाखाले डिएसपी मीरा चौधरीमार्फत अनुसन्धान गरेर आइतबार काठमाडौं परिसरलाई प्रतिवेदन बुझाएको हो। काठमाडौं परिसरका प्रमुख एसएसपी रमेश खरेलले जिल्ला प्रशासनबाट प्राप्त पत्रका आधारमा अपराध महाशाखाले अनुसन्धान गरी तयार पारेको प्रतिवेदन परिसरमा आएको जानकारी दिए। ‘अनुसन्धान प्रतिवेदन हामी जिल्ला प्रशासनमा बुझाउनेछौं,' उनले सोमबार नागरिकसँग भने। प्रतिवेदनका निष्कर्ष र भावी कारबाही प्रक्रियाबारे भने उनले केही बताउन चाहेनन्। क्षमापार्थी छौं नागरिक दैनिकले वर्ष ५ अंक ३०१ मा समाजसेवी दिलशोभा श्रेष्ठमाथि परेको उजुरी र त्यसमा लगाइएको आरोपसम्बन्धि समाचार बिनापूर्वाग्रह प्रकाशित गरेको थियो। समाचार यस्तो थियो त्यसमा उनीमाथि नागरिक आफैँले कुनै आरोप नलगाएको भएपनि थुप्रै पाठक, शुभचिन्तक र समीक्षकबाट उक्त समाचारको शीर्षक मर्यादीत नभएको र समाजसेवामा समर्पित एक महिलामाथि अन्य निकायले लगाएको आरोपलाई प्रथम पृष्ठमा त्यत्रो महत्वकासाथ प्रकाशित गरिनु गैरजिम्मेवारीपूर्ण देखिएकाले प्रतिक्रिया आशय प्रकट गरिए। नागरिक दैनिकले प्रकाशित गर्ने कुनै पनि समाचारले कुनै पनि रुपमा आफ्ना व्यावसायिक मर्यादा नाध्न नहुनेमा हामी सधैं सचेत र सावधान छौं। तथापि आफ्नो व्यावसायिक धर्म पालना क्रममा श्रेष्ठमाथिको उजुरीसम्बन्धी समाचार पाठकलाई अरुचिकर लागेको त्यतिबेलै महसुस गरेका हौं। तर, केन्द्रीय बालकल्याण समिति, जिल्ला प्रशासन कार्यालय र प्रहरीले सुरु गरेको अनुसन्धान टुंगो नलागुन्जेल थप प्रष्टिकरण दिन हतार गरेनौं। प्रहरीको अनुसन्धान प्रतिवेदनले दिलशोभा श्रेष्ठमाथि लागेका कतिपय आरोप पुष्टि गरेपनि यौन दुराचारको आरोप पुष्टि हुन नसकेको औंल्याइएको छ। नागरिकमा प्रकाशित समाचारमा उनको मर्यादामा पर्न गएको चोटका लागि हामी जिम्मेवारी महसुस गछौं र यसका लागि क्षमाप्रार्थि छौं। प्रधानसम्पादक सम्बन्धित समाचारहरु
झापामा डेँङ्गु ज्वरोबाट सङ्क्रमित व्यक्तिको सङ्ख्या एक सयको हाराहारीमा पुगेको छ। जिल्लाको पूर्वी सीमावर्ती नगरपालिका मेची नगरबाट दुई महिनाअघि सुरु भएको यस प्रकोप यतिखेर ५० किलोमिटर पश्चिममा पर्ने दमक नगरपालिकामा पनि देखा परेको छ। यसको प्रकोपबाट मेचीनगरमा ५२, दमक नगरपालिकामा २० जना र यसका साथै विर्तामोड, चारपानेलगायतका ठाउँमा पीडित व्यक्तिको सङ्ख्या सयको हाराहारीमा पुगेको हो। जिल्ला जनस्वास्थ्य कार्यालयबाट प्राप्त यी तथ्याङ्कबाहेक कतिपय बिरामी सोझै भारतको सिलिगुढी र धरानको विपी कोइराला स्वास्थ्य विज्ञान प्रतिष्ठानमा उपचार गराए पनि जानकारीसमेत नदिने गरेका छन्। सङ्क्रमित एडिस एजिप्टाई नामक पोथी लामखुट्टेले मानिसलाई टोकेपछि डेङ्गु ज्वरोको भाइरस मानिसमा प्रवेश गर्दछ। यो लामखुट्टे खासगरी दिउँसोको समयमा मानिसलाई टोक्ने गर्दछ। पीडितलाई अत्यधिक ज्वरो आउने, टाउको, मांसपेशी र ढाड दुख्ने गर्छ। कसैलाई बान्ता हुनुका साथै शरीरमा बिमिरासमेत निस्कन्छ। यस लामखुट्टेले प्लास्टिक, टायर, गमला, टिनको डिब्बा रेफ्रिजरेटर, कुलरमा जमेको पानीमा फूल पार्ने गर्छ्। यस रोगको सङ्क्रमणबाट बच्ने सरल उपायका रुपमा घरभित्र र वरपर पानी जम्न नदिनु हो। रासस
नेपाल सद्भावना पार्टीकी अध्यक्ष एवं पूर्वमन्त्री सरिता गिरीलाई पति शोक परेको छ। गिरीका पति ६२ वर्षीय लक्ष्मण गिरीको शृक्रबार धरानस्थित विपी मेमोरियल हस्पिटलमा निधन भएको हो। पार्थिव शरिरलाई आइतवार काठमाडौं ल्याएर अन्त्येष्टि गरिने योजना रहेको पारिवारिक स्रोतले जनाएको छ। वैवाहिक जीवनको लामो समय साथै रहेको गिरी दम्पत्तिले ०५४ सालताका औपचारिक रुपमा पारपाचुके गरेका थिए। पछिल्लो समयमा भने उनीहरु फेरि साथै बस्न थालेका थिए। दम्पत्तिका दुई छोरी र एक छोरा छन्। सडक विभागमा सुपरिटेण्डेन्ट इन्जिनियर रहिसकेका दिवंगत गिरी नेपाली कांग्रेसका परिचित नेता प्रदिप गिरीका सहोदर भाइ हुन्।
मुस्ताङ गुम्बामा विश्व शान्ति पुजा हुने भएको छ। शाक्यमुनी बुद्धले बुद्धत्व प्राप्त गरेपछि पहिलो पटक धार्मिक प्रवचन दिएको दिनकोे पून्य तीथि 'डुग्बा छेशि' को अवसर पारी यहि असार २७ र २८ गते गते स्वयम्भूस्थित मुस्ताङ गुम्बामा विश्व शान्ति पुजा हुने भएको हो। विश्व शान्ति पुजामा दिर्घायु अभिषेक, जिवनोपयोगी प्रवचन र धर्म संम्बाद कार्यक्रम हुने बुद्ध शिक्षा ध्यान केन्द्रले जनाएको छ। आईतबार पत्रकार सम्मेलन गरी विश्व शान्ति पुजामा भारतको अरुणाञ्चल प्रदेश बस्नुहुने १३ औं अवतारी धर्मगुरु छोना गोन्छे रिन्पोछेज्यूबाट महत्वपुर्ण धर्म, देशना, दिर्घायु अभिशेष (छेवाङ) तथा मृतकको नाममा ङोवा गर्नुहुने कार्यक्रम रहेको छ। धर्मगुरु आचार्य श्री सोनम ग्यूमें तामाङबाट समसामयिक संस्कार संस्कृति, राजनीतिक तथा धार्मिक क्षेत्रमा सुधार आउने र जाति, लिङ्ग, धर्म तथा दर्शनको बारेमा महत्वपूर्ण प्रवचन दिने कार्यक्रम रहेको छ। पत्रकार सम्मेलनमा धर्मगुरु आचार्यले बुद्ध धर्मको प्रचार–प्रसारमा नेपालीहरुको सक्रियता र योगदानको खाँचो रहेको बताए। 'विदेशी विश्वविद्यालयहरुमा बुद्ध र बुद्धत्वको बारेमा प्रचार प्रसार भईराखे पनि नेपालमा यस विषयमा चासो र सरोकारको विषय कमै हुने गरेको छ।' धर्मगुरु आचार्य तामाङले भने। विश्व शान्ति पुजा दुईदिन सम्म चल्नेछ।
तनहुँको उत्तरी भेगमा पर्ने तनहुँसुर गाविस वडा नं ९ राम्चेका बाबुको हत्या भएपछि तीन सन्तानको जीवन आँशुको भेलमा परिणत भएको छ। बाबु भिमबहादुर थापाको सोही गाउँका दुई युवाले साँढे दुई बर्ष अगाडि हत्या गरिदिएपछि थापाका तीन सन्तान १० बर्षिय रोशन थापा, ८ बर्षिय पुष्पा थापा र ६ बर्षिय विनोद थापाको जीवन आँशुको भेलमा परिणत भएको हो। थापाको हत्यामा संलग्न दुई युवा भने अहिले कारागारमा सजाय भोग्दैछन्। बाबुको हत्या पछि आमाको न्यायो माया पाउने आशा थापाका तीन सन्तानले गरेका थिए।तर ६ महिना बित्न नपाउँदै आमा ज्ञानुमाया थापा दोस्रो विवाह गरेर गएपछि उनीहरुको त्यो आशा पनि त्यतिकै निराशामा परिणत हुन पुगेको छ। बाबुआमा बिहिन तीन बालबालिकाका ९० बर्षिय जिजु बाजे खडे थापा ,६० बर्षिय बाजे रामबहादुर थापा र बजै छन्।तर जिजु बाजे र बाजे समेत छोरी र बहिनीको आश्रय लिएर बसिराखेको छन् भने गाउँमा निबेक गरेर आफ्नै ढंगले जिवन धान्दै आईरहेकी छन्। बाबुआमा बिहिन तीन बालबालिकालाई अहिले उनीहरुका फूपू बजै तिलकुमारी थापा सगै बस्दै आईरहेका छन्। यि तिन बालबालिकाको भविष्य देखेर आफूलाई निकै चिन्ता हुन थालेको तिलकुमारी बताउँछिन्। उमेर नेटो काट्दै छ कुन दिन मरिने हो यिनिहरुको भविष्य के हुने हो गहभरि आँशु पार्दे तिलकुमारीले भनिन्। कसलै लगरे पढाई दिए ठूलो उपकार हुने थियो तिलकुमारी भनिन्। बाबुआमा बिहिन तीन बालिका मध्ये सबैभन्दा जेठा रोशन कक्षामा पढ्छन्।उनीमा पढ्न समेत निकै अब्बल छन्।स्थानीय अमर सिं माध्यमिक विद्यालयमा कक्षामा ५ पढ्दै गरेका रोशन कक्षा एकमा द्धितिय , कक्षा २ र ३ मा प्रथम र कक्षा ४ मा तृतीय भएका छन्। पुष्पा र विनोद भने पढाईमा मध्यम रहेका छन्। बाबुआमा बिहिन रोशन आफू र भाई बहिनीको जिवन कसैले उद्धार गरिदिएमा उनीहरु आफूहरुको साक्षत भगवान हुने बताउँछन्। आशा छ हामीलाई हेर्ने भगवान अवश्य आउने छन् ।
संविधानसभाको मतदान कार्यलाई शान्तिपूर्ण बनाउन सोमबार साँझदेखि सिल गरिएका नेपाल–भारत सीमा क्षेत्रका नाकाहरु आज बिहानदेखि सञ्चालन भएका छन् । नेपालको मोरङ र भारतको विहार राज्यको अररिया जिल्लामा पर्ने २० स्थानका नाका आज बिहान ७ बजेबाट सञ्चालन भएको जिल्ला प्रहरी कार्यालयले जनाएको छ । नाका खुलेपछि बिहानैदेखि नेपाल–भारत दुवै तर्फका यात्रु र मालवाहक सवारीसाधन पनि सहज रुपले आवतजावत गर्न थालेका छन् । निर्वाचनलाई शान्तिपूर्ण बनाउन दुवै देशका उच्च सुरक्षा अधिकारीको बैठकले मङ्सिर २ देखि ५ गतेसम्म सीमा नाकाहरु सिल गरेको थियो । यसैगरी पूर्व क्षेत्रीय प्रहरी कार्यालय विराटनगरका अनुसार पूर्वका ६ जिल्लाका सिल गरिएका ५९ नाका आजबाटै सञ्चालन भएका छन् । रासस
फलाखु खोलामा माछा मार्नेक्रममा करेन्ट लागेर हिजो एक जनाको मृत्यु भएको छ। मृत्यु हुनेमा घोर्ले–५ निवासी ३२ वर्षीय मैते भनिने सन्तबहादुर तामाङ रहेको जिल्ला प्रहरी कार्यालय रसुवाले जनाएको छ। उनले ११ हजार भोल्ट क्षमताको ग्रामीण विद्युत् लाइनबाट हुक लगाई फलाखु खोलाको दहमा माछा मार्ने क्रममा मृत्युभएको र घटनाबारे थप अनुसन्धान भइरहेको जिप्रकाका प्रमुख अनुराग द्विवेदीले जानकारी दिए। रासस
नेपाली सेनाका सहसेनानी (क्याप्टेन) ले ऋण तिर्नुपर्ने महिलाको उल्टै चरित्र हत्याको प्रयास गरेको खुलासा भएको छ । नेपालगञ्जको ४ नम्बर गणमा दरबन्दी र ब्याच नम्बर ५०७ ड का क्याप्टेन रेवन्त केसीले ईचंगुनारायणकी गीता कार्कीको चरित्र हत्या प्रयास गरेको प्रहरीको अनुसन्धानले देखाएको खबर आजको कान्तिपुरमा प्रतिमा बाँस्कोटाले लेखेकी छन्। केसीले कार्कीलाई धम्क्याएको भन्दै उनीमाथि कारबाही गर्न महानगरीय प्रहरी परिसर काठमाडौंले नेपाली सेनालाई पत्राचार गरेको छ । सैनिक प्रवक्ता सहायक रथि जगदिशचन्द्र पोख्रेलले केसीका बिरुद्ध उजुरी परेको पुष्टि गर्दै थप अनुसन्धान प्रक्रिया अघि बढाएको बताए । 'पीडित महिलाले थप प्रमाण ल्याउँछु भनेपछि सबै प्रमाणलाई एकमुष्ट राखेर अनुसन्धान गर्ने तयारी भइरहेको छ,' उनले भने 'आरोपित केसीलाई काठमाडौं झिकाएर वा सम्बन्धित कार्यालयमा पत्राचार गरेर कारबाही गरिने छ ।' ३ वर्षअघि जग्गा प्लटिङ गर्ने भन्दै क्याप्टेन केसी र पत्नी विष्णु ठकुरीले कार्कीलगायत आधा दर्जन महिलाबाट झण्डै ५ करोड रुपैंया लिएका थिए । २०६८ चैतमा लगेको रकम लामो समय बित्दा समेत नदिएपछि पीडित महिलाहरुले प्रहरी र नेपाली सेनामा उजुरी दिएका थिए । उनीहरुले २०६९ चैत १४ गते सेनाको कानुन विभागमा उजुरी दिएका थिए । उजुरीको भोलिपल्टैदेखि कार्कीलाई दुई दर्जन भन्दा बढी नम्बरबाट फोन गरी अश्लील गाली गरिएको थियो । 'दुबईबाट समेत फोन गरेर यौनजन्य गतिविधिका कुरा गर्थे,' उनले सुनाइन् 'म त पागलजस्तो भइसकेकी थिएँ ।' बीमा कम्पनीमा काम गर्ने उनको मोबाइल नम्बर अश्लील गतिविधिका लागि सम्पर्क गर्न भन्दै जोरपाटीस्थित नेपाल मेडिकल कलेजका भित्तामा लेखिएका थिए । धेरै त्यस्ता फोन आएपछि उनले महानगरीय प्रहरी बृत बौद्धमा उजुरी दिएकी थिइन् । प्रहरीले त्यसरी फोन गर्ने ब्यक्तिलाई पक्राउ गरेर ल्याउदा कलेजको भित्तामा नम्बर देखेको बयान दिएका थिए । अश्लील शब्द प्रयोग गरेर फोन आउन नछाडेपछि उनले काठमाडौं प्रहरीमा उजुरी दिइन् । काठमाडौं प्रहरीले सेनासँग जोडिएको भन्दै सेनामै गएर उजुरी दिन सुझायो । सेनामा जादाँ सुरुमा उजुरी दर्ता नै गर्न मानेनन् । उनी आजित भएर अन्तत गत माघ २ गते राष्ट्रिय मानव अधिकार आयोग पुगिन । आयोगले सरोकार देखाएपछि प्रहरी र सेनाले उनीप्रति ध्यान दिएको हो । उनले फागुन पहिलो साता काठमाडौ प्रहरी प्रमुख एसएसपी रमेश खरेललाई भेटिन् । खरेलले अनुसन्धानका लागि एक प्रहरी निरीक्षक खटाए । करिब दुई साता लामो अनुसन्धानबाट क्याप्टेन केसीले नै ती महिलालाई फोन गरेर वा गर्न लगाएर यौनजन्य संवादसहित दुब्र्यवहार गरेको खुल्न आएको हो।
आगामी चैत २ गतेदेखि बङ्लादेशमा सुरु हुने टिट्वान्टी विश्वकपको विशेष अभ्यासका खेल खेल्न नेपाली टिम आइतबार युएई प्रस्थान गरेको छ। दुबईको एक साता लामो विशेष प्रशिक्षण पछि नेपाली टोली त्यहाँबाट सोझै बंगलादेश जानेछ। नेपालले युएईमा दुईवटा अभ्यास खेल खेल्ने भएको छ। नेपालले एक साता लामो युएई बसाइका क्रममा नेदरल्यान्ड्स र आयोजक युएईसँग अभ्यास खेल खेल्नेछ। फागुन २२ गते नेपालले नेदरल्यान्ड्ससँग बिहानी सत्रको खेल खेल्नेछ। २३ गते घरेलु टोली युएईसँग दिवारात्रि खेल खेल्नेछ। नेपाली टोलीका प्रशिक्षक पुबुदु दासानायेके र कप्तान पारस खड्काले टीट्वान्टी विश्वकपमा कम्तिमा दोस्रो चरण पुग्ने लक्ष्य राखेको बताएका छन्। प्रशिक्षक पुबुदुले एकदिवसीय विश्वकप छनोट चरणमा भएको निराशाजनक प्रदर्शनलाई सुधार्ने उपयुक्त मौका नै टिट्वान्टी विश्वकप भएको बताए।
नेकपा एमालेका प्रवक्ता प्रदिप ज्ञवालीले स्थानीय निकायको निर्वाचनले संविधान निर्माणमा कुनै अवरोध नगर्ने दाबी गर्दै निर्वाचनको मिति घोषणा भए आफूहरु जेठको लागि घोषित महाधिवेशन समेत पछि सार्न तयार रहेको स्पष्ट पारे। बुधबार रिपोर्टर्स क्लबमा आयोजना गरेको साक्षात्कार कार्यक्रममा बोल्दै उनले संविधान निर्माणमा ढिलाई हुन्छ भन्ने नाममा स्थानीय निर्वाचनलाई पछि नसारी तत्काल मिति घोषणा गर्नु पर्ने धारणा राख्दै राज्य पुर्नसंरचनाको खाँका तयार पारेर मात्र निर्वाचन गर्ने भए अझै चार वर्षसम्म स्थानीय निकाय जनप्रतिनिधि विहीन हुने आशंका ब्यक्त गरे । स्थानीय निकायको निर्वाचन नहुँदा राजनीतिक दलहरुमा नेतृत्व विकास हुन नसकेको उल्लेख गर्दै निर्वाचनको मिति घोषणा गरेर संविधानसभाको निर्वाचन बहिस्कार गरेको नेकपा–माओवादीसहितको दलहरु पनि जनताको विचमा जाने विश्वास ब्यक्त गरे । संविधानसभाको पहिलो बैठक बसेको माघ ८ गतेबाट एक वर्षभित्र कुनै पनि हालतमा संविधान दिनु पर्नेमा जोड दिदै नियमावली बनेपछि मन्त्री परिषदबाट मनोनित हुने २६ जनालाई नकुरी संविधान निर्माणमा केन्द्रीतहुनु पर्नेमा जोड दिए । उनले भने–संविधानसभाको निर्वाचन पछि राष्ट्रपतिको निर्वाचन, प्रमाणिकरण, गृहमन्त्रालय जस्तो अनावश्यक विवादमा अल्झिएर संविधान निर्माणमा केन्द्रीत हुन नसक्नु दुखद भएको समेत गुनासो गरे ।
एमाओवादी अध्यक्ष पुष्पकमल दाहालले आफ्नो दल सरकारमा सहभागी हुन खुला रहेको स्पष्ट पारेका छन्। प्रतिपक्षमा बसेर संविधान निर्माणमा सकारात्मक भूमिका निर्वाह गर्ने आफ्नो दलको प्राथमिकता रहे पनि सरकारमा जाँदैनजाने नीति नरहेको उनले बताएको आजको अन्नपूर्णमा खबर छ। 'कांग्रेस र एमाले मिलेर सरकार बनाऊन' भन्ने हाम्रो चाहना हो। तपाईंहरू मिलेर सरकार बनाउनु भनेको छु', आफ्नै निवास लाजिम्पाटमा मंगलबार पत्रकारसँग दाहालले भने, 'तर हामी सरकारमा जाँदैनजाने भन्ने होइन। त्यसबारे हामी खुला छौं।' उनले उच्चस्तरीय राजनीतिक समिति बैठकमा पनि आफूले कांग्रेस र एमालेलाई मिलेर सरकार बनाउन भनेको जानकारी दिए। कांग्रेसले आफ्नो पार्टीलाई सरकारमा सहभागी हुन आग्रह गरिरहेको पनि दाहालले बताए। कांग्रेस सभापति स'शील कोइराला र दाहालबीच सोमबार लाजिम्पाटमा सरकार निर्माणबारे वार्ता भएको थियो। 'सुशीलजीले तपाईंहरू पनि सरकारमा सहभागी हुनुहोस्, सहमतीय सरकार बनाऔं भनिरहनुभएको छ', दाहालले भने। दाहालका अनुसार कोइरालाले आफूसँग तीनवटा विषयमा प्रस्ताव ल्याएका थिए। संविधानसभाको पहिलो बैठक राष्ट्रपतिले बोलाउने, सहमतीय सरकार गठन गर्ने र संविधान निर्माणपछि मात्रै राष्ट्रपति चुनाउ गर्नेबारे कोइरालाले आफूसँग छलफल गरेको दाहालले बताए। कोइरालाका तीनवटै प्रस्तावमा दाहाल सकारात्मक देखिएका छन्। 'पहिलो बैठक राष्ट्राध्यक्षले नै बोलाउने हो। तर हाम्रो संविधानमा प्रधानमन्त्रीले बोलाउने भनिएको छ। राष्ट्राध्यक्षले बैठक बोलाउन बाधाअड्काउ फुकाउनुपर्ने हुन्छ', उनले भने।
सिके एक राजनीतिक बिश्लेसक हुन् , उनलाई नेपाली भाषाको बारेमा के नै ज्ञान होला र? हुनत मलाई नेपाली भाषाको पूर्ण ज्ञान छ भन्ने मेरो धारणा कदाचित होइन,सी के लाल एक खुंखार राजनैतिक बिश्लेषकको रुपमा चिनिन्छन, नकी भाषा र भाषीको अनुयाईको रुपमा......, पछिल्लो समएको नेपालको सन्दर्भमा उनको कतिय विश्लेषण फ्लप खाएका उदाहरण हाम्रै सामु छन् । उनको भनाई अनुसार एक क्षणको लागि मानिलिउ कि, नेपाली भाषा अंग्रेजले भारतमा शासन गर्दा गोर्खाली सैनिकलाई दिएको हो ! तर, जब अंग्रेज भारतमा पसेको थिएन त्यति बेला नेपालमा कुन भाषाको चलन चल्ती थियो त? कुन भाषा बोल्ने गरिन्थ्यो त्यसको कुनै उल्लेख भएन नि, लालज्यु तपाइँ आफै एक विश्लेषक हुनुहुन्छ तपाइलाई त्यति पनि हेक्का रहेन कि यो अभिव्यक्ति दिँदा यदी कसैले मलाई त्यो भन्दा पहिला नेपालमा कुन भाषा प्रचलित थियो भनेर प्रश्न गर्यो भने मैले के जवाफ दिने....? विरोधाभाष प्रकट गरेर प्रख्यात हुने त तपाइको पुरानो बनिनै हो ।
झापाको कन्काई नहरमा डुबेर शुक्रबार दुईजनाको मृत्यु भएको छ। पहिचान नखुलेका तराईमुलका जस्तो देखिने करीव २३ वर्षकी एक महिला र अर्की करीव ३ वर्षको जस्तो देखिने बालिकाको शव फेला परेको हो। प्रहरीका अनुसार बिहान ९ वजेतिर झापाको सतासीधाम ८ स्थित कन्काईको मुल नहरको साइफनमा अड्कीएको अवस्थामा उनीहरुको शव फेला परेको ईलाका प्रहरी कार्यालय झिलझिलेले जनाएको छ। एकै समुदायका ती दुई मृतक एकै परीवारका हुन सक्ने प्रहरी र स्थानीय प्रत्यक्ष दर्सीले अनुमान गरेका छन। स्थानीयबासीले उनीहरु अघिल्लै दिन नहरमा पसेको हुन सक्ने अनुमान गरेका छन्। घटनाको प्रकृति हेर्दा यो आत्माहत्या नभएर नियोजित ढंगले हत्या गरीएको हुन सक्ने स्थानीय राम बिमलीले बताए। कोही कसैले नहरमा घचेडी दिएर हत्या गरेको हुन सक्ने स्थानीयबासीले बताएका छन। प्रहरीले भने संकास्पद घटना भएका ले केहि बताउन चाहेन। ईप्रका झिल्झिलेका प्रहरी निरिक्षक चिरन्जिवी कोईरालाले भने,'हत्या वा आत्माहत्या जे पनि हुन सक्छ अनुसन्धानलाई प्रभाव पर्ने गरी केहि भन्न मिल्दैन उनले भने प्लीज आइएम सरी।'
संसारको नियम हो, जस्तोसुकै विपत पनि बिर्सेर मानिस अघि बढ्छ। करिब ३ महिनाअघि भोगेको अकल्पनीय र असामान्य घटना हामीले पनि बिस्तारै बिर्संदै थियौं। सामान्य हुन कोशिश गर्दै थियौं। हामीले जीवनभर त्यो कोशिश गर्नुपर्ने छ, हामीलाई थाहा छ। विवाहको पहिलो वर्ष पूरा नहुँदै हाम्रो जीवनमा खुसी बनेर आएको बच्चा हामीले जब गुमायौं, हाम्रा लागि संसार अँध्यारो भयो। डेलिभरीका क्रममा भएको प्रक्रियागत त्रुटिले बच्चा गुमेपछि मेरी श्रीमतीले त्यसलाई सार्वजनिक गरिन्। हामीले मृत्युको स्पष्ट कारण थाहा पाउनुपर्छ भन्ने थियो। हामीले कुनै डाक्टर वा नर्सले नियतवश हाम्रो बच्चा मार्‍यो भनेका थिएनौं। कसरी मर्‍यो भन्देऊ भनेका थियौं। जब यो घटना बाहिर आयो यो घटना हाम्रो मात्रै भएन, सुन्नेहरु सबैले यसलाई आफ्नो जस्तै गरी सहानुभूति दिनुभयो। सहानुभूति दिने मात्रै होइन, सयौंले हामीसँग आफ्ना यस्तै घटना बाँडेर हामीलाई सहन केही सजिलो बनाइदिनु भयो। हामीले सोचेका थियौं, यसलाई सार्वजनिक गरेपछि जवाफ पाउने छौं। तर, त्यस्तो भएन। हाम्रो घटनालाई आफ्नो ठानेर जिज्ञासा राख्ने शुभेच्छुकहरुलाई दिन अहिले पनि हामीसँग जवाफ छैन। जवाफदेहीता, सुशासन, उत्तरदायित्व र उपभोक्ताहितको बडो चर्को बहस चलाउने हामीलाई सरकारको संयन्त्र र व्यवस्थापनले कति लाचार बनाउँदो रहेछ, म अहिले महशुस गर्दैछु। मेरी श्रीमतीको चेक जाँच र डेलिभरीमा संलग्न चिकित्सकबाट जवाफ नपाएपछि अस्पतालका कार्यकारी डा. भगवान कोइरालालाई सम्बोधन गर्नु हाम्रो बाध्यता थियो। उनले (फेसबुकमार्फत नै सही) दिएको प्रतिक्रियालाई हामीले उत्तरदायित्व बहनकै रुपमा लिएका थियौं, उनलाई सम्मान गरेका थियौं। तर, अहिले हामीलाई लाग्दैछ अस्पताललाई बिरामीका यस्ता केसमा केन्द्रित हुने फुर्सद नहुँदो रहेछ। डाक्टरका लागि हजार बिरामी समान हुन्, उनीहरुले कोही एकजनालाई मात्रै न्याय गर्नुपर्छ भन्ने होइन। तर सय जनालाई न्याय गरेको बहानामा कोही एक जनामाथि अन्याय भएको विषयलाई नकार्न मिल्छ? हाम्रो घटना हुनुभन्दा म केहीअघिको अवस्था सम्झन्छु। अमेरिकास्थित पिलनेट (ग्लोवल नेटवर्क फर पब्लिक इन्ट्रेष्ट ल) नामको संस्थाले हरेक वर्ष नेपालबाट एक जना कानुन र मानवअधिकारका क्षेत्रमा काम गरेको व्यक्तिलाई दिँदै आएको फेलोसिपमा छनौट हुँदाको बखत म जीवनकै कठिन दोधारमा थिएँ। सात महिनाकी गर्भवती श्रीमतीलाई छोडेर अमेरिकाको कोलम्बिया युनिभर्सिटीमा अध्ययन गर्ने अवसरलाई रोजौ कि छोडौँ? केही शुभचिन्तक, अग्रज, घरपरिवार र स्वयं श्रीमतीसँगको लामो सल्लाहपछि म उनलाई छोडेर अमेरिका प्रस्थान गरेको थिएँ। अमेरिका आएपछिका दैनिक टेलिफोन संवादहरुमा म भावुक बन्थें। डेलिभरीको समय नजिकिँदै गर्दा एक साँझ फोन संवादमा मेरी श्रीमतीले भनिन्, “डेट त कात्तिक ४ गते नै हुने भयो।” धर्म–कर्म, ईश्वर, ज्योतिष आदिप्रति गहिरो आस्था राख्ने उनको भनाइ कार्तिक महिनामा बच्चा जन्मिनुलाई अलि राम्रो नमानिनेतर्फ इंगित थियो। मैले ठट्यौली पारामा भनें, “हाम्रो सन्तान कलाकार हरिवंश जस्तै लोकप्रिय हुनेछ, पीर नगर हरिवंश पनि कात्तिकमा जन्मिएका हुन्।” अकस्मात उनको शरिरमा आएको एलर्जीको परीक्षणपछि असोजको तेस्रो साता उनलाई नियमित जाँच गर्दै आएकी सर्वाङ्ग स्वास्थ्य सदन कुपण्डोलकी डा. अर्चना अमात्यले डेलिभरी गराइहाल्न सल्लाह दिएकी थिइन्। बच्चाको तौल पुगिसकेकोले कुनै खतरा नहुने बरु तत्काल बच्चा ननिकाले एलर्जीको कारण खतरा हुनसक्ने सल्लाहलाई हामीले स्वीकार गर्‍यौं। डा. अर्चनाले त्रिवि शिक्षण अस्पताल महाराजगञ्जकी डा. निभा ओझा (निभासँग पनि श्रीमतीले नियमित जाँच गराइरहेकी थिइन्) लाई फोन गरी भोलिपल्ट नै भर्ना गराउन सल्लाह दिइछन्। तर, बिरामीसँगको भेटपछि डा. निभाले एलर्जीको जाँच गराई सबैकुरा सामान्य रहेकाले नआत्तिन सल्लाह दिँदै तीन दिनपछि भर्नाका लागि आउन भनिन्। श्रीमतीको डेलीभरी दिन नजिकिँदै गर्दा म युनिभर्सिटीमा साथीहरुलाई ट्रिटको जोहो गर्दै थिएँ। म बसेको फ्ल्याटमा बस्ने इजरायली, फिलिपिनो र कम्वोडिएनलगायतका साथीहरुलाई आफू …फादर' बन्न गइरहेको र नेपालबाट शुभ खबर आउनासाथ नेपाली परिकार बनाएर खुवाउने बाचा थियो। असोज २१ गते राती श्रीमतीसँग फोनमा कुराकानी भयो। उनले कपडा परिवर्तन गरेर लेवर रुम छिर्न लागेको र लेवर पेनका लागि औषधि राख्ने काम (इन्डक्सन) गरिसकेको बताइन्। डाक्टरले सबै सामान्य रहेकाले नर्मल डेलिभरी हुन्छ भनेर आश्वस्त पारेकाले नआत्तिन अनुरोध गर्दै अब फोनमा कुरा गर्न नमिल्ने बताइन्। यसबीचमा अस्पतालमा रहेका आफन्तसँग तारन्तार फोन संवाद हुँदा डाक्टरले श्रीमतीको अवस्था सामान्य रहेको बताउँदै नआत्तिन आग्रह गरेको खबर मैले पाइरहेँ। असोज २२ गते मध्यान्ह बहिनीले अप्रेसन गरेर बच्चा निकालेको र श्वासप्रश्वासमा समस्या भएकाले भेन्टिलेटरमा राखिएको अनि भाउजुको अवस्था सामान्य रहेको जानकारी दिँदै फोन राखिन्। फोनमा छोरा–छोरी के भएको समेत जानकारी नगराई बहिनीले फोन काटेपछि म छाँगाबाट खसेजस्तै भएँ। मलाई केही अशुभको आभास भयो। लगत्तै अस्पतालमा रहेकी दिदीलाई फोन गरें। उहाँले पनि मलिनो स्वरमा मलाई ढाडस दिदै नआत्तिन भन्नुभयो। मैले नै सोधेपछि बच्चा छोरा भएको बताउनु भयो। मैले श्रीमतीसँग कुरा गर्न चाहें तर उनको शरीरमा अपरेशनको आलो घाउ भएकाले डाक्टरले फोनमा कुरा नगर्न सल्लाह दिएको भन्दै कुरा गर्न दिइएन। बच्चा निकालेको करिव १५ घण्टापछि श्रीमतीसँग फोनमा कुरा हुन पायो। उनले भक्कानिदै आफूले अहिलेसम्म बाबु हेर्न नपाएको भन्दै रोइन्। “हाम्रो बाबुलाई के भएको हो? किन कसैले मलाई केही भन्दैन।” श्रीमतीलाई दिने उत्तर मसँग पनि थिएन। “तिमी नआत्तिउ म नेपाल आउँदैछु,” मैले यो भन्दा बढी केही भन्न सकिन। त्यसपछि मैले अमेरिका बसाइमा स्पोन्सर गरिरहेको संस्थालाई जानकारी गराएँ। कुनै प्रतिप्रश्न बिना नै संस्थाले नेपाल फर्कने स्वीकृति दियो। दशैंको समय यात्रु चापका कारण जहाजको टिकट पाइएन। मैले प्रोजेक्ट सक्किएपछि फर्किनका लागि बुक गरेको टिकटमा थप चार्ज तिरेर नेपाल फर्किए। यसबीचमा मैले बच्चाको मृत्यु भएको र अन्त्येष्टिसमेत गरेको खबर पाइसकेको थिएँ। असोज २५ गते त्रिभुवन विमानस्थलबाट शिक्षण अस्पतालतर्फ पशुपतिनाथलाई दायाँ पारेर गौशालाबाट अघि बढदै गर्दा त्यतै कतै नजिक अन्त्येष्टि गरिएको बच्चाको याद आयो। बच्चा गुमाएको पीडासँगै अस्पताल पुगेर श्रीमतीलाई के जवाफ दिने भन्ने चिन्ता थियो मलाई। बच्चाको मृत्युबारे मलाई जानकारी भए पनि उनलाई भन्ने हिम्मत कसैले गरेका थिएनन्। सबै आफन्त मेरो पर्खाइमा थिए। अस्पतालमा श्रीमतीसँगको त्यो कठोर भेटघाट पछि हामी दुवैसँग एउटै प्रश्न थियो, हाम्रो बच्चा कसरी मर्‍यो जवाफ चाहिन्छ। मैले त्यसै दिन श्रीमतीलाई अस्पतालबाट घर लगें। दशैंको फूलपातीको दिन थियो। सिंगो काठमाडौँ गाउँ फर्किएको थियो। भएका मानिसहरु दशैंको रमाइलोमा व्यस्त थिए। हामी दम्पती अस्पतालको लापरवाहीले भएको काहालीलाग्दो यथार्थ भोग्न बाध्य थियौ। घर पुग्दा बच्चालाई लक्षित गरी किनेका केही सामान थपिएको पाएँ। नौ महिनासम्म कोठाका भित्ता र सिलिङ हेर्दै देखेका सपना खरानी भएका थिए। हामी दुबै सँगै थियौं र पनि खाली थियौं। दसैं सकिए लगत्तै बच्चाको मृत्युको कारण खोज्न भन्दै म टिचिङ पुगेँ। साथमा थिए तत्काल नागरिक दैनिकमा कार्यरत पत्रकार मित्र दिनेश गौतम। साधना हेल्थ पत्रिकामा करिब ३ वर्ष लामो रिपोर्टिङको अनुभव संगालेका गौतम शिक्षण अस्पतालका काम कारवाहीप्रति केही जानकार भएकाले पनि उनलाई मैले साथै लगेको थिएँ। करिब १२ बजे हामी अस्पतालको प्रसुती वार्डको रिसेप्सनमा पुग्दा दुई नर्सहरु उभिएर गफ गर्दै थिए। कुनै विरामीबारे सल्लाह भइरहेको आंकलन गरी उनीहरुलाई डिस्टर्ब हुन सक्छ भन्दै हामी केही मिनेट मौन उभियौं। उनीहरुको भाव हेर्दा त्यस्तो नलागेपछि उनीहरुको ध्यानाकर्षण गरायौं र डा. निभा ओझालाई भेटन आएको बतायौं। उनी मध्ये एकले झर्को मानेझैं गर्दै के काम थियो भनिन्। हामीले डा. निभासँग भेटेर केही जानकारी लिनुपर्ने बतायौं। तर, उनीहरुले हामीसँगै कुनै चासो देखाएनन्। हामीले थप नम्र भएर उहाँलाई भेट्नै पर्ने काम छ कसरी, कहिले, कहाँ भेटन सकिएला भन्ने सोध्यौं। दुई मध्येकी एकले फाइल पल्टाए जस्तो गर्दै उहाँ इमर्जेन्सी वार्डमा हुनुहुन्छ त्यहीँ जानुस भनिन्। हामी उनीहरुलाई धन्यवाद दिँदै इमर्जेन्सीतर्फ लाग्यौं। इमर्जेन्सीको रिसेप्सनमा गएर डा. निभाको नाम लिँदा त्यहाँ रहेका कुनै पनि डाक्टरले सो नामको डाक्टर आफूहरुले नचिन्ने र ड्युटीमा पनि नरहेको बताइयो। हामीले उहाँ प्रसुती डाक्टर हुनुहुन्छ भन्यौं। त्यहाँका डाक्टरले प्रसुती वार्डमा नै जान सुझाए। हामी जेनरल प्रसुती वार्डमा गएर सोध्यौ। त्यहाँ विहान बेलुका मात्र भेट हुने जानकारी गराइयो। पुनः हामी डेलिभरी वार्डमा पुग्यौ। अघि भेट भएका दुई नर्स र थप एक गरी तीन जना रिसेप्सनमा थिए। हामीले डा. निभालाई इमर्जेन्सीमा भेट नभएको बताउँदै एक पटक राम्रोसँग हेरिदिन आग्रह गर्‍यौं। उनीहरुले हाम्रो रेकर्डले उहाँ इमर्जेन्सीमा गएको देखाउँछ कहाँ हुनुहुन्छ हामीलाई थाहा छैन भने। हामी केही नबोली पुनः इमर्जेन्सीमा गयौं त्यहाँ फेरी पुरानै जवाफ दिइयो। हामी अलमलियौं। यो कस्तो व्यवस्थापन हो, एउटै अस्पतालको डाक्टरलाई अर्कोले चिन्दिन भन्छ। सम्बन्धित वार्डले इमर्जेन्सीमा भन्छ तर इमर्जेन्सीले चिन्दिन भन्छ। हामी फोन नम्बर पाइन्छ कि भनेर पुनः डेलिभरी वार्डमा गयौं। नर्सले फोन नम्बर दिन नमिल्ने बताइन्। हामीले उहाँको कुनै निजी क्लिनिक छ भने बताउनुस् हामी त्यहीं जान्छौ भन्यौं। त्यसको जानकारी अस्पताललाई नहुने भन्दै उनीहरु अर्कोतर्फ लागे। अन्तिम प्रयास गरिहरौ भन्दै हामी इमर्जेन्सी वार्डमा छिर्दा संयोगले डा. निभासँग जम्काभेट भयो। उनले मलाई नचिने पनि मैले उनलाई चिनें। किनकी म केही पटक श्रीमतीलाई लिएर जँचाउन उनकोमा गएको थिएँ। मैलै गरेको नमस्तेको जवाफमा उनले भनिन, …भन्नुस के थियो?' मैले श्रीमतीको नाम लिँदै भेटन आएको बताएपछि उनी रोकिइन्। तपाई अमेरिकामा हुनुहुन्थ्यो हैन, 'उनले भनिन?' ', …हो,' मैले जवाफ दिएँ। उनले सँगै रहेका दुई सहकर्मीलाई श्रीमतीको नाम लिँदै चिनाएजस्तो गरिन्। कुराकानीको क्रममा थाहा भयो सँगै रहेकीमध्ये एक डाक्टर प्रसुती वार्डकै सिनियर डा. मिता सिंह रहिछिन्। डा. निभासँग भेट हुनुपूर्व मैले सोचेको थिएँ उनले घटनाप्रति दुःख व्यक्त गर्नेछिन्। मलाई व्यवस्थित ढंगले राखेर काउन्सेलिङ गर्नेछिन्। नौ महिनादेखि नियमित जाँच गरिरहेको डाक्टर हुनुको नाताले पनि उनले मेरा जिज्ञासा मेटाउने प्रयास गर्नेछिन। मेरो बच्चाको मृत्युको सत्य कारण जानकारी गराउनेछिन्। जुन उत्तर लगेर म श्रीमतीलाई सुनाउने छु। तर त्यस्तो भएन। इमर्जेन्सी वार्डबाट बाहिरिन लागेकी डा. निभाले त्यो व्यस्त बाटोमा उभिदै भनिन्, “ल भन्नुस के सोध्नु छ?” मैले भनें, “केही लामो कुरा हुनसक्छ कतै बस्न मिल्दैन?” उसो भए ल आउनुस यता बसौं भन्दै डा. मिताले इमरजेन्सीकै रिसेप्सन छेउमा रहेको एक कुना जस्तो कोठामा लगिन्। जहाँ रगताम्य अवस्थामा एक अधवैंसे पुरुष बिरामीलाई सुताइ राखिएको थियो। बिरामी सुतेको बेडबाहेक त्यहाँ उभिन मात्रै मिल्थ्यो। गम्भीर अवस्थामा रहेको कुनै बिरामीको अगाडि सोही अस्पतालका चिकित्सकसँग त्यो पनि उपचारमा भएको लापरवाही र मृत्युको बारेमा कुरा गर्न मलाई असहज लागिरहेको थियो। सोच्दै थिएँ, हाम्रो कुराकानी र विवादले त्यो आलो बिरामीको मनोबलमा कस्तो असर पार्ला? तर डाक्टरलाई त्यसको चिन्ता लागेन। मैले पछि सम्झिएँ, इमर्जेन्सीको त्यो भवन व्यवसायी मिनबहादुर गुरुङले आफ्ना बाबुआमाका नाममा बनाएर भौतिक उपकरणसहित अस्पताललाई हस्तान्तरण गरेका हुन्। भवन अत्याधुनिक छ। त्यस्तो चाप हुने अस्पतालमा विरामीसँग जोडिएका धेरै घटना दिन–दिनै घट्छन्। त्यति ठूलो भवनमा दुइ–चार कुर्सी राखेर विरामीका आफन्तसँग काउन्सेलिङ गर्ने एउटा कोठा छुट्टाउन सकिँदैन? त्यसलाई पनि ठाउँ नभएको, स्रोत साधन नभएको, कोठा नै नपुगेको भन्ने कि विरामीलाई राम्रोसँग राखेर उनीहरुको समस्या सुन्नु आवश्यक नै नठानिएको मान्ने? मैले डा. निभा र उनको टिमकी सिनियर डा. मितासँग “म जवाफ माग्न आएको मेरो बच्चा किन मर्यो?” बाट कुरा सुरु गरें। उत्तरमा डा. मिताले भनिन्, मेडिकल साइन्समा सबै कुराको जवाफ हुँदैन। वाह! कत्ति सजिलो जवाफ। म पसिनाले चिटचिट भएँ। पहिलो जवाफले नै मेरो दिमाग रन्थनियो। एकछिन चुप लागेर सोचें म कोसँग कुरा गर्दैछु? के मेरो अगाडि उभिएका साँच्चै डाक्टर नै हुन्? के बिनाकारण बच्चा गुमाएर अमेरिकादेखि नेपालसम्म जवाफ खोज्न आइपुगेको पीडित बाबुलाई डाक्टरले दिने उत्तर यस्तै हुन्छ? आफूलाई सम्हाल्दै मैले पुनः कुराकानी सुरु गरें। डाक्टरको उत्तरको शैली सुनेपछि मित्र दिनेशले मोबाइल खेलाए जस्तो गरी संवादको रेकर्ड गरे। मैले दोहोर्‍याएर त्यही प्रश्न गरेँ, …के कुनै कारण बिना नै मृत्यु हुन्छ र?' डा. मिताले भनिन्, तपाईको केसमा तीन ओटा सम्भावनामध्ये हामीलाई लागेको विश्वासिलो सम्भावना घाँटीमा नाल बेरिनु हो। यसबीचमा मैले थुप्रै प्रश्नहरु गरें। नाल बेरिएको किन थाहा भएन? भिडियो एक्सरेमा किन देखिएन? पेटमा रहेको बच्चाको पेट भित्रको मृगौला, मुटुसमेत हेर्न मिल्ने अवस्थामा घाँटीमा नाल बेरिएको किन देखिँदैन? नाल बेरिएको थियो भने किन अन्तिम अवस्थासम्म बच्चाको धड्कन जाँच गर्दै सामान्य छ भनियो? सर्वाङ्ग स्वास्थ्य सदनकी डा. अर्चनाले गरेको सिफारिसलाई किन बेवास्ता गरियो? बच्चाको अवस्था असामान्य थियो भने किन १५ घण्टासम्म नर्मल डेलिभरी हुन्छ भन्दै राखियो? बच्चा गुमाएर रोएकी आमालाई किन झपार्दै अर्को बच्चा भइहाल्छ नि भनियो? यी सबै प्रश्नको उत्तर थियो सायद, सम्भवत.....यस्तै यस्तै। विषय यत्तिमै टुंगिएन। डेलिभरी भएको १० दिनपछि म श्रीमतीको अपरेशनपछि सिलाइएको धागो (टाँका) काट्न पुनः शिक्षण अस्पताल गएँ। हामीलाई त्यहाँ फर्किन मन नभए पनि बोलाइएको थियो जानै पर्‍यो। बच्चा जन्माएर रित्तो काख फर्किएकी आमा १० दिनपछि सोही ठाउँमा पुग्दा कसरी सम्हालिउन्। अस्पताल परिसर नर्छिदै उनको आखामा आँसु अडिएको थिएन। म केहीबेर पालो कुरेर एक डाक्टर समक्ष कागज देखाउदै भने, म श्रीमतीको घाउको टाँका खोल्न आएको। उनले कागज हेर्दै भनिन्, तपाईँको आज हुँदैन। मैले हामीलाई आज नै बोलाएको बताएँ। उनले तपाईँ ढिला आएकाले आज हुँदैन, भोलि विहानै जेनरल वार्डमा टिकट काटेर आउनू भनिन्। मैले सहन सकिन, अलि कडा स्वरमा बोलें, “त्यो कागजमा पढनु भएन घटना के हो? एउटा बच्चा गुमाएकी आमाको टाँका खोल्न बहानाबाजी गर्नुहुन्छ? त्यसपछि उनले भित्र लगेर डाक्टरलाई टाँका खोल्नका लागि पठाइन्। म चकित भएँ, कस्तो ओठे नियम चल्ने हो अस्पतालमा। टाँका काटेको अर्को हप्ता फेरि म टिचिङ गएँ श्रीमतीसहित। अघिल्लो भेटमा डा. निभाले बिरामीलाई आफूकहाँ लिएर आउन भनेकी थिइन्। उनको आसय श्रीमतीको स्वास्थ्यमा अरु कुनै समस्या छ छैन हेरिदिन्छु भन्ने थियो। उनले आफ्नो फोन नम्बर दिँदै सिधै आउनु टिकट काट्नु पर्दैन भनेकी थिइन्। घटनापछि उनले हामीप्रति देखाएको त्यही एउटा विनम्रता थियो। त्यसअनुसार म श्रीमती लिएर पुनः डा. निभाकोमा पुगेको थिएँ। टिकट दर्ता गर्न बसेकी कर्मचारीलाई आफू डा. निभालाई भेटन आएको भन्दै कारण र अवस्था सविस्तार सुनाएँ। उनले विना टिकट भित्र जान नमिल्ने बताइन। मैले डा. निभाले भनेका कारण टिकट नलिएको बताउँदा चुप लागेर बस्न र बढ्ता विवाद नगर्न भन्दै झपारिन्। मैले डा. निभालाई फोन गरेँ। उनी बाहिर निस्केर हामीलाई भित्र आउन अनुरोध गरिन्। डा. निभाले श्रीमतीलाई जाँच्ने कोठामा लैजाँदै गर्दा दर्ताकी कर्मचारी कड्किँइन्, “आज म यो डाक्टरलाई देखाइदिन्छु , बिना टिकट प्राइभेट विरामीलाई सिधै जाँच्ने? सिधा निर्देशकलाई उजुरी गर्छु।” मैले सारा घटना बताउँदा पनि उनी संवेदनशील भइनन्। उनी भन्दा सिनियर डाक्टरले कुनै विरामीलाई सिधै बोलाउँछ भने त्यो आवश्यक नै भएर होला भन्ने सोचको विकास गर्न ती कर्मचारीलाई कसले सिकाउने? मैले सोचेँ धन्य अस्पताल व्यवस्थापन। संसारका जुनसुकै र जस्तो सुकै स्तरका मान्छेको पहिलो प्राथमिकता उसको आफ्नो सम्मान र संवेदना हो। यसका अगाडि कसैले सम्झौता गर्दैन। अस्पतालमा भौतिक अभाव होस् कि मानवीय त्यसको सरोकार विरामीलाई हुनु जरुरी छ र? सेवा सुविधा वा भौतिक सामग्रीको अभावले सम्वन्धित निकाय वा त्यसका कर्मचारी तनावमा रहन्छन् भने त्यो विरामीको समस्या होइन। त्यो उनीहरुको कुण्ठा हो, त्यो कुण्ठा किन बिरामीसँग पोख्ने? हामीले किन सहने? सकिन्छ भने अस्पताल व्यवस्थापनसँग पोखियोस्। भौतिक स्रोत साधनको अभावबारे अस्पतालका निर्देशकसँग तँ–तँ म–म गरेर विरामीसँग पो ज्यूहजुर गर्नुपर्ने होइन र? तर त्यहाँ त व्यवस्थापन प्रमुखसँग ज्यूहजुर गरेर बिरामीसँग तँ–तँ, म–म गरिँदो रहेछ। घटनाको बारेमा श्रीमतीले लेखेको लेख सेतोपाटीमार्फत सार्वजनिक भएपछि केही दिनमा लाखौंले पढे। हजारौं पटक सामाजिक सञ्जालमा शेयर भयो। प्रतिक्रिया थपिने क्रम यद्यपि जारी छ। सयौं इमेल प्राप्त भए। तर, अफसोच हामीले सोचेजस्तो जवाफदेहीता अस्पतालले देखाएन। त्यति धेरैले चासो र प्रतिक्रिया जनाएपछि लागेको थियो अस्पतालले औपचारिक धारणा सार्वजनिक गर्नेछ। यदि लेखमार्फत अस्पताललाई झुटो आरोप लगाइएको ठानिए त्यसको खण्डन गर्नेछ। या त घटनाको औपचारिक अनुसन्धान गरिनेछ। घटनाप्रति मेडिकल काउन्सिल बोल्नेछ। उपभोक्ता हितमा काम गर्ने संघसंस्था र यो क्षेत्रमा वकालत गर्नेहरु बोल्नेछन् र हामीले भोगेको यस्तो घटना फेरि नदोहोर्‍याउनका लागि पहल हुनेछ। तर यस्तो भएन। के सभ्य भाषामा लेखिएका लेखले घटना अनुसन्धानमा कुनै नैतिक दबाब सिर्जना गर्दैनन्? कि घटनाको छानबिनका लागि डाक्टरमाथि भौतिक आक्रमण नै जरुरी छ वा अस्पतालमा लास तेर्स्याएर ढुंगामुढा गर्नु जरुरी छ? घटनाप्रति अस्पताल जवाफदेही हुनुको सट्टा अस्पतालकै स्टाफ नर्सद्वारा सो घटना पहिलो नभएको र अन्तिम पनि नहुने लेख सार्वजनिक भयो। यसरी अस्पतालका नर्सले नै चुनौती दिइरहँदा हामी दम्पती वा अरु कोही अर्को डेलिभरीका लागि त्यो अस्पताल जाने कि नजाने? लापरबाहीले बच्चा गुमेको घटनामा सोही वार्डकै नर्सले घटना अन्तिम नहुने भनिरहँदा कुन आत्मविश्वासले अर्की गर्भवती महिला सो अस्पतालमा जाने? कि भगवान भरोसा भन्दै जोखिम मोल्ने? कि बाँचेर आए आफ्नै भाग्य मृत्यु भए आफ्नै दुर्भाग्य ठानेर चित्त बुझाउने? नेपालमा अस्पतालको मापदण्ड, आचारसंहिता, सेवाको प्रभावकारिताबारे अनुगमन गर्न सक्ने निकाय मेडिकल काउन्सिल पनि छ। यो नामको अड्डा डाक्टरलाई लाइसेन्स मात्र बाँडेर बसेको छ। आफूले लाइसेन्स दिएका चिकित्सकको काम कारबाहीको अनुगमन गर्ने दायित्व के उसको क्षेत्राधिकार भित्र पर्दैन? के उसलाई कारवाहीका लागि पीडितका आफन्तले गर्ने उजुरी नामको कागज कुरेर बस्नु आवश्यक छ? कुनै निकायको बारेमा सामान्य आक्षेप लाग्दा सो निकायले प्रेस विज्ञप्तिमार्फत स्पष्टीकरण दिन्छ। पेशागत आचारसंहिता विपरीत काम गरेकोमा पत्रकार महासंघले कयौं पत्रकारको सदस्यता खारेज गरेको छ। वकिलले गरेको अनियमितताको बारेमा बार एशोसिएशनले जवाफदेहिता व्यहोर्छ। यस्तै हरेकका आ–आफ्ना नियामक निकाय छन्। तर चिकित्सकको नियमन किन हुँदैन? यो लेख्दै गर्दा म इण्डिया टुडेको अनलाइनमा यही डिसेम्वर १९ मा सार्वजनिक एक समाचार सम्झँदै छु। समाचारमा जनाइएअनुसार भारतको केरलामा लापरवाहीले बिरामीको ज्यान गएको घटनामा त्यहाँस्थित एक अदालतले उपचारमा संलग्न तीन डाक्टर र तीन नर्सलाई एक वर्षको कारावास सजायँ सुनायो। तर, हाम्रो सन्दर्भमा चिकित्सकीय लापरबाहीमा दण्ड जरिवाना दूरको कुरा स्पष्ट जवाफसमेत दिनु नपर्ने कस्तो स्वेच्छाचारिता? के सधैं स्रोत साधनको सीमिततालाई दोष दिएर यस्ता घटनालाई निरन्तरता दिइरहन पाइन्छ? देशका ग्रामीण भेगका उपस्वास्थ्य चौकीमा समेत प्रसुती सेवामा उल्लेख्य सुधार भई नेपालले शिशु मृत्युदर घटाउन राम्रो सफलता पाइरहेको अवस्थामा दक्षिण एसियामा नै राम्रो भनेर चिनिएको शिक्षण अस्पतालमा सामान्य अवस्थाकी एक गर्भवतीको बच्चा लापरबाहीले मृत्यु हुँदा अस्पताललाई कुनै लज्जाबोध हुँदैन? के शिक्षण अस्पताल गाउँको उपस्वास्थ्य चौकी भन्दा पनि स्रोत, साधन र दक्षता बिहीन हो? डाक्टरका सुविधा, सुरक्षा र अधिकारका सवाललाई लिएर देशभरका अस्पतालमा सेवा ठप्प पार्न सक्ने चिकित्सक संघले हालसम्म (डा. गोविन्द केसी जस्ता केही अपवाद बाहेक) कहिल्यै विरामीको अधिकार वा व्यवस्थापन सुधारको माग गर्दै कालो पट्टी बाँध्ने हिम्मत गरेको छ? (मैले यहाँ मेरो घटनामा कसैले आन्दोलन गरोस् भन्न खोजेको होइन।) हाम्रो घटनापछि आफ्ना पनि घटनाहरु सेयर गर्दै सयौंले लेखेका इमेल र फोनमा राखिएका जिज्ञासाले हामीलाई फेरि बोल्न बाध्य बनाएको हो। अहिले पनि शिक्षापछि धेरै बजेट छुट्टाइने क्षेत्र स्वास्थ्य हो। वैदेशिक सहायता पनि शिक्षापछि दोश्रो यही क्षेत्रमा आउँछ। अघिल्लो हप्ता मात्र शिक्षण अस्पताललाई ६ करोड बराबरका उपकरण कुनै विदेशी संस्थाले उपलब्ध गराएको समाचार सार्वजनिक भएको थियो। यी र यस्ता सहयोग विभिन्न निकायबाट प्राप्त भइरहेकै छन्। हो हामीसँग पूर्वाधारकै अभाव हो भने के–के चाहिन्छ मागौं। कसले कहाँ के गर्नुपर्छ भनौं। कमी–कमजोरी छन भने सुधारका लागि सम्बन्धित निकायमा कुरा राखौं। पूर्वाधार छैन, मानव जनशक्तिको कमी छ भनेर कसैको जीवनसँग जोडिएका विषयमा खेलवाड गर्न मिल्छ र? आफ्ना आन्तरिक व्यवस्थापकीय वा प्रशासनिक कमजोरीलाई ढाल बनाएर सर्वसाधरणको जीवनसँग खेलवाड गर्न पाइन्छ? पाइँदैन भने, यसो गर्न बन्द गरियोस्। हाम्रो माग यत्ति मात्रै हो। (अनौपचारिक क्षेत्र सेवा केन्द्र (इन्सेक) मा कार्यरत लेखक बस्नेत हाल अमेरिकास्थित कोलम्बिया युनिभर्सिटिमा खाद्य अधिकार र कानुन विषयमा रिसर्च फेलो छन्।) डा.भगवान, जवाफ देऊ, मेरो बच्चा कसरी मर्‍यो? टिचिङको लापरबाहीमा डा. भगवानले भने, सरी बच्चा गुमाएकी आमाको प्रश्नपछि टिचिङकै डाक्टरको आत्मविश्लेषण: हो, हामी घमण्डी छौं
बागलुङको पर्यटकीय क्षेत्र गल्कोट घुम्टेलाई राष्ट्रिय फूल लालीगुँरासको पहाड घोषणा गर्न पहल थालीएको छ। गलकोट घुम्टे पर्यटन केन्द्रले यहि चैत २१ र २२ गते राष्ट्रिय लालीगुँरास उत्सवको आयोजना गर्ने भएको छ। दर्जनौं प्रजातिका गुँरास पाइने घुम्टेको लेकमा पहिलोपटक गुँरास उत्सव हुने भएको हो। राष्ट्रिय फूल लालीगुँरासको संरक्षण र घुम्टेको पर्यटन प्रर्वद्धन गर्ने उद्देश्यले लालीगुँरास उत्सव गर्न लागिएको केन्द्रका अध्यक्ष झंकबहादुर बस्नेतले बताए । समुन्द्री सतहदेखि १० हजार ३ सय ९४ फिट उचाइमा अवस्थित जिल्लाकै सबैभन्दा अग्लो पहाड घुम्टे लालीगुँरास फूलको लागि समेत प्रख्यात छ। मध्य फागुनबाट फुल्ने गुँरासले घुम्टेलाई सकिँदो बैशाखसम्म पनि राताम्य तुल्याएको हुन्छ। केन्द्रको गत बैशाख १ गते घुम्टेको लेकमा बसेको मैत्रीपूर्ण पर्यटन भेलाले यसैवर्षभित्र गुँरास उत्सव गर्ने निर्णय समेत गरेको थियो। 'घुम्टेलाई पर्यटन गन्तव्यको रुपमा विकास गर्ने लक्ष्यका साथ यो वर्ष घुम्टे पर्यटन वर्षको रुपमा मनाइरहेका छौं' केन्द्रका अध्यक्ष बस्नतेले भने 'पर्यटन वर्षकै अवसर पारेर गुँरास उत्सव गर्न लागेका हौं।' दुई दिनसम्म चल्ने उत्सवमा मौलिक संस्कृति झल्कने कला, संस्कृति र झाँकीको प्रर्दशनी, गुँरास संरक्षण सम्बन्धी अन्तरक्रिया, अवलोकन भ्रमण, क्याम्प फायर लगाएतका कृयाकलापहरु गरिने केन्द्रले जनाएको छ। पर्यटन वर्षको अवसर पारेर १० हजार पर्यटक घुम्टेमा पुर्‍याउने लक्ष्य लिएको केन्द्रले यही फागुनको पहिलोसाता राजधानी काठमाडौंदेखि घुम्टेसम्मको साहसिक साइकल यात्राको कार्यक्रम पनि तय गरिसकेको छ। गुँरास उत्सवलाई भव्यता दिनको लागि तयारी अघि बढेको केन्द्रका सचिव राज थापाले जानकारी दिए । उनले घुम्टेको धुरीसम्म जाने चारै मोहडाका पदमार्गहरुलाई 'गुँरास पथ' को रुपमा विकास गर्ने लक्ष्य रहेको उल्लेख गरे । जिल्लाकै अग्लो पहाड भएकोले उक्त स्थानबाट नेपालका हिमाली श्रृङ्खला र अन्य भुभागको दृश्यालोकन गर्न सकिन्छ। सयौं प्रजातिका जडिबुटी, बन्यजन्तु, घना जंगल, सम्म चौर, सिमसारक्षेत्र भएको उक्त लेक जिल्लाकै पर्यटकीय क्षेत्रको रुपमा विकास हुँदै आएको छ। सदियौंदेखि घुम्टेको धुरीमा रहेका सिद्ध र भैरवका मन्दिरमा पुजाआजा हुँदै आएको छ। हरेक वर्ष बैशाखे पूर्णिमा दिन सयौं भक्तजनहरु घुम्टे चढ्ने र मन्दिरको दर्शन गर्ने गर्छन्। पौराणिक कालमा पाण्डवहरु बसोबास गरेको भन्ने जनश्रुति पनि सुन्न पाइन्छ।
हिमालपारिको जिल्ला मुस्ताङका मतदाता न्यानो खोज्न पहाडतिर झर्न थालेका छन् भने निर्वाचन गराउन खटिएका कर्मचारी भने सामग्री बोकेर उपल्लो मुस्ताङतर्फ लागेका छन् । एकसाता यता मुस्ताङमा निरन्तरको हिमपातसँगै चिसो बढेपछि उपल्लो मुस्ताङका धेरै मतदाता पहाडी क्षेत्र र सहर पसेका छन्। उपल्लो मुस्ताङका लागि निर्वाचन गराउन खटिएका कर्मचारी निर्वाचन सामग्री बोकेर दुई दिन पहिलेदेखि माथि लागेका छन् । उपल्लो मुस्ताङमा पर्ने लोमान्थाङ, छोन्हुप, छोसेर, सुर्खाङ, घमी र चराङ गाविसमा खटिएका कर्मचारी मङ्गलबारदेखि निर्वाचन गराउन खटिएका छन् । एक साता पहिलेदेखि चिसो बढेपछि गाउँमा रहेका राजनीतिक दलका कार्यकर्ता, वृद्धवृद्धा र भेडीगोठ कुरेर बस्नेबाहेक तल झर्ने क्रम रोकिएको छैन । अहिले त्यस क्षेत्रका करिब ६५ प्रतिशत मतदाता मात्रै रहेको अनुमान छ । ‘पहिलेदेखि नै मतदाता झर्ने क्रम चलेको हो’ जिल्ला निर्वाचन अधिकारी सुवेदीले भनिन ‘अहिले पनि केही मतदाता गाउँ छाडेको अनुमान छ ।’ कार्यालयका अनुसार लोमान्थाङ गाविसमा जम्मा ३९५, छोसेरमा ४६०, छोन्हुपमा ४८०, सुर्खाङमा २७६, चराङमा ३८७ र घमीमा ४५२ जना गरी जम्मा दुई हजार ४४० मतदाता रहेका छन् । माथिल्लो मुस्ताङबाट तल झरेका मतदाता फर्काउने दलको पक्षमा नै निर्वाचन परिणाम जाने अनुमान गरिँदै आएको छ । तर लगातारको बन्दका कारण दलहरूले मतदाता फर्काउने प्रयास गर्न सकेका छैनन् । रासस
एकीकृत नेकपा माओवादी अध्यक्ष पुष्पकमल दाहालले पार्टी कमिटी र नेताकार्यकर्ता जनताका बैरीसँग अलि बढी खुसी हुने र यथास्थिति, प्रतिक्रियावादीसँग रमाउने खालका भएको आरोप लगाएका छन्। बिहीबार विराटनगरमा सुरू भएको राष्ट्रिय सम्मेलनमा बोल्दै दाहालले नेता कार्यकर्ता 'जनताका मालिकजस्ता' हुनखोजेको बताए। 'केही वर्षयता हाम्रा नेताकार्यकर्ता जनताका छोराछोरीको हुनुपर्नेमा कताकता मालिकजस्ता हुन खोजे,' अध्यक्ष दाहालले भने, 'जनताका बैरीसँग अलि बढी खुसी हुने, यथास्थितिवादी, प्रतिक्रियावादीसँग रमाउने खालका भए, श्रमजीवी जनतासँग नरमाउने कमिटी हुन थाले।' अध्यक्ष दाहालले पार्टी जनताको पक्षमा सेवा गर्ने कामबाट बिचलित भएको स्वीकार गरे। 'हाम्रो संगठन अलिकति भद्दा भयो, यति भद्दा भयो कि, जनतामा जाने, जनताको सेवामा छलफल गर्ने, जनताको पक्षमा सेवा गर्ने कामबाट बिचलित भयो,' दाहालले भने, 'पार्टी कमिटीहरु बैठक राम्रोसँग बस्न नसक्ने, बहस राम्रोसँग गर्न नसक्ने अनि जनताको काम गर्नेभन्दा आ–आफ्नै व्यक्तिगत काम गर्ने भए।' दाहालले नेता कार्यकर्ता आत्मकेन्द्रित हुनपुगेको बताए। पार्टी कमिटीलाई चुस्तदुरुस्त बनाउने र जनताको सेवक, सबै वर्गको मुक्तिको निम्ति लड्ने बनाउने कार्यभार राष्ट्रिय सम्मेलनले लिने बताए। 'यो राष्ट्रिय सम्मेलनबाट हामीले पार्टीलाई रुपान्तरण गर्नुपर्छ। नयाँ कमिटी बनाउनुपर्छ र ती कमिटी क्रान्तिकारी कमिटीजस्ता हुन सकुन् भन्ने उद्देश्य छ,' दाहालले भने। नेपालको राजनीति अहिले धेरै नै गम्भीर मोडमा पुगेको भन्दै दाहालले संविधानसभाबाट संविधान बन्ने ग्यारेन्टी अझै भइनसकेको बताए। 'दोस्रो निर्वाचन त भयो तर संविधान बन्नेकुराको ग्यारेन्टी अझै भएको छैन,' दाहालले भने। संविधानसभाको, संघीयताको, गणतन्त्रको, समावेशी, समानुपातिकको धर्मनिरपेक्षको प्रमुख बाहक र यत्रो परिवर्तन ल्याउनका लागि दसौं हजारको बलिदान दिने आन्दोलन नेतृत्व लिएको पार्टी माओवादी नै भएको हुनाले संविधानसभालाई सफल पार्ने, जनताको भावना अनुसारको संविधान बनाउने जिम्मेवारी अहिले आफ्नै पार्टीसँग रहेको जिकीर दाहालले गरे। संविधानसभामा संख्या दुई–चार घटीबढी भए पनि राजनीतिक एजेन्डा मुख्य कुरा हुने उनले बताए। 'हाम्रो पार्टीको यो सम्मेलनबाट एजेन्डामा सहमत हुने सबै वर्ग जनताका प्रतिनिधि पार्टीको बृहत संयुक्त मोर्चा बनाउनेबारे छलफल गर्दैछौं,' दाहालले भने, 'सबैको व्यापक संयुक्त मोर्चा बनाएपछि संविधान बनाउने ग्यारेन्टी गर्न सकिन्छ। त्यो विश्वासको साथ सम्मेलनमा बृहत्तर संयुक्त मोर्चा बनाउने विषयमा व्यापक छलफल र बहस हुनेछ।' अध्यक्ष दाहालले उक्त मोर्चाको माध्यमबाट सदनभित्र र जनताको सडकको बीचबाट पनि राजनीतिक पहल लिएर देशलाई बीसौं वर्षसम्म नेतृत्व दिनुपर्छ भन्ने विषयमा छलफल बहस गरेर पारित गर्ने दाबी गरे। अध्यक्ष दाहालले नेपालमा कम्युनिस्ट पार्टीको प्रभाव ठूलो रहेको तर राष्ट्रिय राजनीति नेतृत्व गर्न नसकेको बताए। 'यत्रो कम्युनिस्ट शक्ति हुँदाहुँदै पनि जनताको जीवनमा परिवर्तन ल्याउने आन्दोलन ठीक ढंगले अघि बढाउन सकिएन,' दाहालले भने।
एकीकृत नेकपा माओवादीका दुई उम्मेद्वारले चुनावी प्रचारमा प्रयोग गरेका गाडीलाई अज्ञात समूहले आगो लगाइदिएका छन् । मोरङ क्षेत्र नम्बर ८ का उम्मेदवार गोपी अछामीले चुनावीले चुनाव प्रचारका लागि प्रयोग गरेको को १ च ६२७० नम्बरको गाडी गएराती विराटचोकमा आगजनी गरेको एमाओवादी मोरङले जनाएको छ । यसै गरी सुनसरी क्षेत्र नम्बर २ की एमाओवादीकै अर्का उम्मेदवार रामकुमारी चौधरीको को १ च ५८५४ नम्बरको गाडी पनि इटहरीमा अज्ञात समूहले आगजनी गरेको बताइएको छ । आगजनीबाट गाडीमा क्षति पुगेको छ भने आगो लगाउनेको खोजी भइहरेको प्रहरीले जनाएको छ ।
महाकाली क्षेत्रमा बसोबास गर्ने नागरिकले एकीकृत महाकालीसम्बन्धी सन्धि पुनरावलोकन हुनुपर्ने माग गरेका छन्। दार्चुला, बैतडी, डडेल्धुरा र कञ्चनपुरका नागरिकले सन्धि पुनरावलोकन हुनुपर्ने माग गरेका हुन्। महाकाली सन्धि भएको १७ वर्षको अवसरमा आज स्थानीय विकास मञ्च कञ्चनपुरले महेन्द्रनगरमा गरेको एक कार्यक्रमका सहभागीले यस्तो माग गरेका हुन्। उनीहरूले महाकाली सन्धि पुनरावलोन नभएका कारण नेपालीहरूलाई घाटा भएको धारणा राख्दै महाकाली नदीले गरेको क्षति विवरण सार्वजनिक गरी पीडितलाई राहत दिन जोड दिएका छन्। मञ्चका उपाध्यक्ष यज्ञराज चटौतले महाकाली तटीय क्षेत्रका जनतालाई राहतस्वरूप आगामी बजेट छुट्याउनुपर्ने धारणा राखे। धौली गङ्गा बाँध खोलेका कारण दार्चुला तथा कञ्चनपुरमा बाढी आएको सहभागीहरूको आरोप थियो। एमाओवादी नेता पुरन रानाले समयमा नै तटबन्ध निर्माण नगरिएका कारण चाँदनी गाविस डुबानमा परेको बताए। रासस
नेकपा (एमाले) निकट युवा सङ्घले आज राजधानीमा आयोजना गरेको पत्रकार सम्मेलनका वक्ताहरूले युवा सङ्घ नीति, विधान र सिद्धान्तमा नरहेको बताएका छन्। सङ्घका उपाध्यक्ष झपटबहादुर रावलले पार्टी नेतृत्वले एकजुट भई मिलेर अगाडि बढ्नुपर्छ भनी दिएको निर्देशनलाई अध्यक्ष महेश बस्नेतलगायतका पदाधिकारीले अटेर गर्दै आफूखुसी निर्णय गर्दै अराजक ढङ्गले अगाडि बढेको आरोप लगाए। संविधानसभा निर्वाचनको बाटोमा पार्टी अगाडि बढिरहेकाले समग्र युवा वर्गलाई एकताबद्ध गरी निर्वाचन सफल पार्न लाग्नुपर्ने युवा सङ्घ आफैं अन्योल र अनुशासनहीनताको चपेटामा फसेको भन्दै उनले सङ्घमा आबद्ध सम्पूर्ण युवा अराजकताविरुद्ध सशक्त रुपमा अगाडि बढ्नुपर्ने बताए। यही भदौ ७ गते सम्पन्न एमाले स्थायी कमिटीको बैठकमा दुवै पक्षलाई बोलाई पार्टीका शीर्ष नेताले मोरङको गोठगाउँमा सम्पन्न युवा सङ्घको बैठकले गरेका निर्णय खारेज गरी पार्टीले लिखित निर्देशन नदिएसम्म दुवै पक्षलाई कुनै गतिविधि नगर्न निर्देशन दिएतापनि अध्यक्ष बस्नेतलगायतले यही भदौ २९ र ३० गते राष्ट्रिय कार्यकर्ता भेला, युवा परिषद्को बैठक र युथफोर्सको घोषणा गर्ने कार्यक्रम तय गर्नु विधानविपरीत भएको उपाध्यक्ष रावलले बताए । सङ्घका उपाध्यक्ष दिलकुमारी पन्तले विधि विधान कुल्चदै सङ्गठनलाई गैरराजनीतिक थलोका रुपमा विकास गर्नेहरूप्रति निर्मम कदम चाल्दै सङ्गठनलाई आगामी दिनमा नयाँ ढङ्गले अगाडि बढाउन यही भदौ २८ र २९ गते पोखरामा युवा सङ्घका ७५ वटै जिल्लाका जिल्ला अध्यक्षहरूको भेला आयोजना गर्न लागिएको बताए। उनले अध्यक्ष बस्नेत लगायतका पदाधिकारीले यही भदौ २९ र ३० गते गर्न लागेको कार्यकर्ता भेला र युवा परिषद्को गठन पार्टीको संस्थागत निर्णय र युवा सङ्घको विधानविपरीत भएको बताए। युवा सङ्घको १७ सदस्यीय स्थायी कमिटीमध्ये सातजना पदाधिकारी अध्यक्ष बस्नेत पक्षधर रहेका छन् भने बाँकी १० जना अर्को पक्षमा रहेका छन्। आज जारी गरिएको विज्ञसप्तिमा हस्ताक्षर गर्ने उपाध्यक्षमा रावल, पन्त, सूर्य ढकाल, राजु गुरुङ तथा सचिवमा नरेशकुमार शाही, मञ्जु यादव, सरोजदिलु विश्वकर्मा, क्रान्ति बुर्लाकोटी र अशोक चन्द छन्। रासस
सर्वोच्च अदालतको फैसला र अख्तियार दुरुपयोग अनुसन्धान आयोगको निर्देशन अवज्ञा गर्दै निजी शैक्षिक संस्थाले विद्यार्थीसँग २० प्रतिशतभनदा बढी शुल्क असुली गर्न थालेका छन्। आजको राजधानीमा खबर छापिएको छ। निजी विद्यालयले जिल्ला शुल्क निर्धारण समितिले तोकेभन्दा २० प्रतिशत शुल्क बढी असुल्दासमेत सरकार भने मौन छ। सर्वोच्च अदालतले निजी विद्यालयले तीन वर्षसम्म शुल्कवृद्धि गर्न नसक्ने भन्दै दुई वर्षअगाडि फैसला गरेको थियो। तर, पैसलालाई निजी शैक्षिक संस्थाले अवज्ञा गरेका हुन्। शुल्क निर्धारण केन्द्रीय समितिले 'ग' वर्गका वजिद्यालयको हकमा माध्यमिक तहमा १ हजार ७ सय, निम्म माध्यमिक तहमा१ हजार २ सय ५० र प्राथमिक तहमा१ हजार १ सय रुपैयाँ कायम गरेको छ। सो शुल्कमा 'ख' वर्गका विद्यालयले २५ र 'क' वर्गका विद्यालयले ५० प्रतिशतसम्म शुल्क बढाएर लिन पाउँछन्।
सर्वोच्च अदालतले बाबुतर्फबा नातेदारबीच मात्र अंग प्रत्यारोपण गर्न पाइने व्यवस्था' एकपक्षीय र साँघुरो भएको' भन्दै यसको दायरा फराकिलो बनाउने गरी कानुन संसोधन गर्न आदेश दिएको छ। न्यायाधीशत्रय कल्याण श्रेष्ठ,गिरीशचन्द्र लाल र सुशीला कार्कीको विशेष इजलासले यही जेठ १ गते मानव शरीरको अंग प्रत्यारोपण(नियमित तथा निषेध) ऐन २०५५ दफा २(ठ)को व्यवस्था उत्प्रेषणको आदेशले बदर गरदै दायरा फराकिलो हुने गरी संसोधन गर्न आदेश दिएको खबर आजको नागरिक दैनिकमा छापिएको छ। उक्त दफाले 'नजिकको नातेदार' किटान गरेर त्यसमा उल्लेखित व्यक्तिबाहेक अरुको अंग प्रत्यारोपणलाई अवैध ठहर गरी कारबाहीको व्यवस्था गरेको छ। ऐनले 'नजिकको नातेदार' भनी किटान किटान गरेकामा सम्बन्धीत व्यक्तिका छोरा, छोरी, आमा, बुबा, दाजु, भाइ, दिदी, बहिनी, काका, भतिजा, भतिजी, बाबुतर्फका बाजे, बज्यै, छोरातर्फका नाती नातिनी, छोरीतर्फका नाती, नातिनी, र दुई वर्षदेखि अटुट नाता कायम रहिआएमा पती, पत्नी, धर्मपुत्र धर्मपुत्री, सौतेनी आमा, सौतेनी बाबु र सासु ससुरा छन्।
विश्वकप छनोट प्रतियोगिताको सातौं स्थानका लागि भएको खेलमा नेदरल्याण्डसँग ७ विकेटले पराजित हुँदै नेपाल रेलिगेशनमा परेको छ। यो सँगै नेपाल डिभिजन दुईबाट पुन डिभिजन तीनमा घटुवा भएको हो। टस हारेर पहिले व्याटिङ गरेर खराब प्रदर्शनलाई निरन्तरता दिएको नेपालले नेदरल्याण्डलाई १ सय ७२ रनको सामान्य लक्ष्य दिएको थियो। नेदरल्याण्डल निर्धारित ५० ओभरको खेलमा मात्र ३१.५ ओभरमा ३ विकेट गुमाएर लक्ष्य भेटाएको हो। यसअघि डिभिजन तीनबाट नेपाल र युगाण्डा बढुवा भएर डिभिजन दुईमा पुगेका थिए। नेपालले खेलेका सबै खेल हार्दै रेलिगेशनमा परेर नवौं स्थानका लागि अब प्रतिशपर्धा गर्ने भएको छ। न्यूजील्याणमा आइतबार टस हारेर पहिले व्याटिङ गरेको नेपालले निर्धारित ५० ओभरको खेलमा ९ विकेट गुमाउँदै १ सय ७१ रनको सामान्य स्कोर बनाएको हो । नेपालका लागि शरद भेसवाकरले सर्वाधिक ४२ रन जोडे भने पारस खड्काले २९ र शक्ति गौचनले २६ रनको योगदान दिए। यस्तै वसन्त रेग्मी १७, विनोद भण्डारी १४ रनमा आउट भए भने सागर पुन १२ रनमा अविजित रहे। ओपनर अनिल मण्डल ७ र प्रदिप ऐरी ५ रनमा आउट भएका थिए भने ज्ञानेन्द्र मल्ल र पृथु बास्कोटाले खाता नै खोल्न सकेनन्। नेदरल्याण्डका लागि आसान मल्लिकले तीन विकेट लिएका थिए।
झापाको सुरङ्गामा भएको बस दुर्घटनामा २ जनाको ज्यान जानुका साथै २२ जना घाइते भएका छन्। पुर्वपश्चिम राजमार्ग अन्तर्गत झापाको सूरुङ्गा २ जामुनखाडी मोड नजिकै बुधबार विहान सवा ८ बजे दमकबाट काँकरट्टतर्फ जाँदै गरेको मे १ ख १२९८ नम्बरको बस बस अनियन्त्रित भै सडक किनारामा ठोक्किको इलाका प्रहरी कार्यालय विर्तामोडले जनाएको छ। दुर्घटनामा परी दमक १० की ३५ वर्षिया गंगा सापकोटा र नाम ठेगाना नखुलेका एक जना पुरुषको मृत्यु भएको प्रहरीले जनाएको छ। सापकोटाको विर्तामोडस्थित कञ्चनजंगा अस्पतालमा र पूरुषको मनमोहन अस्पतालमा निधन भएको हो। अन्य घाइते मध्ये ११ जनाको कन्चनजंगा अस्पताल ,५ जनाको मनमोहन मनमोहन अस्पताल र ६ जनाको कन्काई अस्पताल विर्तामोडमा उपचार भैरहेको छ।
मंसिर ४ गने सम्पन्न संविधानसभा निर्वाचन अन्तर्गत प्रत्यक्ष निर्वाचन प्रणाली तर्फको २ सय ४० निर्वाचन क्षेत्र मध्ये नेपाली कांग्रेसका सबैभन्दा बढी उम्मेदवारहरु दोस्रो स्थानमा भए । निर्वाचन आयोगले सार्वजनिक गरेको निर्वाचन परिणाम अनुसार ९४ क्षेत्रमा कांग्रेसका उम्मेदवाहरु दोस्रो भएका छन् । उनीहरु मध्ये मोरङ ४ का गयानन्द गनगाई एमाओवादीका शिवकुमार मण्डलसँग ८ मतको अन्तरले पराजित भएका छन भने गोरखाका १ र २ बाट कांग्रेसका किरणबाबु श्रेष्ठ र रविकला शर्मा न्यौपाने एमाओवादीका उम्मेदवारहरु बाबुराम भट्टराइ र हितराज पाण्डेसँग १२ हजार भन्दा बढी मत अन्तरले पराजित भएर पनि दोस्रो हुने सौभाग्य पाएका छन । त्यसैगरी कांग्रेसका १८ जना उम्मेदवारहरु तेस्रो स्थानमा रहेका छन । निर्वाचन परिणाम पछि प्रत्येक्षतर्फको निर्वाचनमा दोस्रो स्थानमा रहेको नेकपा एमालेका ८३ जना उम्मेदवारहरु दोस्रो स्थानमा रहेर पराजित भएका छन । त्यसरी पराजित हुनेमा एमालेका घनश्याम भूसाल रुपन्देही ३ बाट कांग्रेसका बालकृष्ण खाणसँग २० मतको झिनो अन्तरले पराजित भएका छन भने ३३ जना उम्मेदवारहरु तेस्रो स्थानमा रहेका छन । अघिल्लो निर्वाचनमा सबैभन्दा ठूलो दलका रुपमा रहेर पनि ४ गतेको निर्वाचनमा अनपेक्षित हारले तेस्रो ठूलो दलका रुपमा रहेका एमाओवादीका २५ जना उम्मेदवार मात्र दोस्रो स्थानमा र १३० जना उम्मेदवार तेस्रो स्थानमा रहेर पराजित भएका छन । मधेशी जनअधिकार फोरमा लोकतान्त्रिकका ७ जना उम्मेदवार दोस्रो स्थानमा रहेर पराजित भएका छन । २०६४ को संविधानसभा निर्वाचनमा एमालेका ९२ जना उम्मदेवार दोस्रो र ७९ जना उम्मेदवारहरु तेस्रो स्थानमा रहेर पराजित भएका थिए भने कांग्रेसका ८६ जना दोस्रो र त्यति नै संख्यामा तेस्रो स्थानमा रहेर पराजित भएका थिए । एमाओवादीका ३५ जना उम्मदेवार दोस्रो र ४४ जना तेस्रो स्थानमा रहदै पराजित भएका थिए ।
ट्वान्टी–२० विश्वकप क्रिकेटको आफ्नो पहिलो खेलमा हङकङलाई हराउँदै विजयी सुरुआत गरेको नेपाल मंगलबार पहिलोपटक टेस्ट खेल्ने राष्ट्र बंगलादेशविरुद्ध भिड्दैछ। टेस्ट राष्ट्र बंगलादेशमा अहिले नेपाली क्रिकेट टोलीको खुलेर प्रशंसा भइरहेको छ। मंगलबार हुने दोस्रो खेलमा नेपाल बंगलादेशसँगै भिड्ने भएकोले सम्भवत: सम्पूर्ण बंगलादेश नेपाली क्रिकेटसँग परिचित हुनेछन्। यद्यपि मंगलबार नेपालले घरेलु दर्शकको चर्को दबाब झेल्नु पर्नेछ। नेपाली क्रिकेटको गुणगान गाएका सम्पूर्ण बंगलादेशी मंगलबारको खेलमा भने नेपाल विरूद्ध उभिनेछन्। सधैं हजारौं दर्शकको समर्थनमा खेल्ने बानी परेको नेपालले भने घरेलु दर्शकको विशाल भीडमा प्रतिकूल अवस्थामा खेल्नुपर्नेछ। कप्तान पारस खड्काले आफूहरूले नेपाली दर्शकको मात्र आवाज सुन्ने प्रतिक्रिया दिएका छन्। 'हामी बंगलादेशी समर्थकको आवाज सुन्ने छैनौं, नेपाली समर्थकको आवाज मात्र हाम्रो कानमा पर्नेछ', पारसले भने। आजको अन्नपूर्णमा खबर छ। पहिलो खेलको तुलनामा दोस्रोमा नेपाली समर्थक कम उपस्थित हुनेछन्। घरेलु टोलीको खेल भएकोले थोरै नेपालीले मात्र टिकट किन्न सफल भएका छन्। यस्तोमा २० हजार दर्शक क्षमताको जोहर अहमद चौधरी रंगशालामा नेपाली समर्थकको स्वर कमजोर हुनेछ। 'हाम्रो एकमात्र लक्ष्य क्रिकेट खेल्नु र सफलता हात पार्ने प्रयास गर्नु हो। समर्थकले के भनिरहेका छन् त्यस बिषयलाई ध्यान दिनु हुन्न', कप्तान पारस भन्छन्। बंगलादेशका कप्तान मुसफिकर रहिमले भने घरेलु दर्शकको समर्थन आफ्ना लागि ठूलो हतियार हुने बताएका छन्। 'हाम्रो तुलनामा बंगलादेश बलियो टोली हो, हामीले उनीहरूको खेल टिभीमा धेरै हेरेका छौं। दक्षिण एसियाली टोली भएकाले भारत, पाकिस्तान, श्रीलंकाको खेल पनि धेरै हेरेका छौं,' पारसले भने, 'उनीहरूकै खेल हेरेर हामी यो स्थितिमा आइपुगेका हौं।' टेस्ट राष्ट्रसँग पहिलोपटक खेल्न पाउनुलाई महत्वपूर्ण अवसरका रूपमा लिँदै उनले भने, 'हामी पहिलोपटक टेस्ट राष्ट्रसँग खेल्न गइरहेका छौं, यस्तो अवसर धेरै पाउँदैनौं। ट्वान्टी–२० मा केही भन्न सकिँदैन। २ सय ४० बल पूरा खेल्ने हो भने नतिजा जे पनि हुन सक्छ, त्यसैले मंगलबारको खेल नयाँ हुनेछ।' नेपालका कप्तान पारस खड्काले घरेलु टोली बंगलादेशलाई विश्वकपकै दाबेदार भन्दै 'माइन्ड गेम' सुरु गरेका छन्। जाहुर अहमद चौधरी स्टेडियममा हुने यो खेल जित्ने टोली दोस्रो चरणमा पुग्ने सम्भावना बलियो भएकाले दुवै जितका लागि आतुर छन्। नेपालले हडकडलाई ८० रनले पराजित गर्दा बंगलादेशले अफगानिस्तानको चुनौतीलाई ९ विकेटले पन्छाएको थियो।
जुवामा पैसा हारेपछि एक व्यक्तिले आफू अपहरणमा परेको नाटक गरी आफन्तसँग पैसा उठाउने प्रयास गरेका छन् । चितवनको भन्डारा घर भई बत्तीसपुतली बस्दै आएका ३४ वर्षीय धर्मराज वलीले आफू अपहरणमा परेको भन्दै श्रीमतसिँग ५० लाख फिरौती मागेको आजको नयाँ पत्रिकामा खबर छ । उनको नाटक पत्ता लगाएपछि वलीलाई प्रहरीले थुनामा राखेको छ । प्रहरीका अनुसार वलीले केही दिनअघि जुवामा करिब तीन लाख रुपैयाँ हारेका थिए । पैसा हारेपछि तनावमा परेका उनले आफन्तबाट पैसा उठाउन खोजेका हुन् । सालो अस्ट्रेलियामा रहेकाले अपहरणमा परेको भनेपछि पैसा पठाइदिने विश्वासमा उनले आफू अपहरणमा परेको भन्दै श्रीमतीलाई फोन गरेका हुन् । शुक्रबार दिउँसो एक बजे उनले आफूलाई चार व्यक्तिले अपहरण गरेको भन्दै श्रीमतीलाई फोन गरेका थिए । ५० लाख नदिए आफूलाई मारिदिने धम्की दिएको भन्दै नाटक गरेका थिए । पछि अहिलेलाई खातामा ५ लाख रुपैयाँ हालिदिए छोडिदिने बताएका थिए । श्रीमतीले इन्भेस्टमेन्ट बैंकमा रहेको खातामा पैसा हालिदिएको बताएपछि उनी आफैं लिन गएका थिए । त्यसक्रममा वली पक्राउ परेका हुन् ।
राष्ट्रपति निर्वाचनको विषयमा संसदमा रहेका राजनीतिक दलहरुबीच गम्भीर मत विभाजन भएको छ। नेकपा एमालेले नेपाली कांग्रेसको नेतृत्वमा सरकार गठनका लागि पहिलो सर्तका रुपमा नवनिर्वाचित सदनले राष्ट्रपति र उपराष्ट्रपति चयन गर्नुपर्ने माग अघि सारेपछि सदनमा रहेका दलहरु पक्ष विपक्षमा उभिएका छन्। एमाले संसदीय दलका नेता केपी शर्मा ओलीले दलको नेता निर्वाचित भएपछि पहिलो पटक विशेष समय लिएर सबै तहका पदमा जनादेश अनुसार निर्वाचित गर्न पाउनुपर्ने माग गरेका थिए। त्यसको प्रतिवाद गर्दै कांग्रेसका नेता अर्जुनरसिंह केसीले राष्ट्रपतिको पदलाई सत्ताको भागबण्डाको औजार नबनाउन आग्रह गरे। अन्तरिम संविधानले राष्टपतिको पदावधि र पदमुक्तिको व्यवस्था स्पष्ट रुपले गरेको हुँदा उनलाई बाध्य पारेर हटाउन नसकिने दाबी गरे। ‘यदि कसैले उनलाई अहिले हटाउन चाहन्छ भने संविधानमै संशोधन गरेर मात्रै नयाँ निर्वाचनमा जान सकिन्छ या त उहाँलाई राजिनामा गर्न मनाउनु पर्छ,' केसीले भने। कांग्रेसका भीष्मराज आङदेम्वेले पुरानो संविधानसभाले गरेको निर्णय नमान्ने हो भने भोलि बाह्रबुँदे पनि नमान्ने कुरा आउला, कुनै पनि निर्णय नमान्ने भन्ने आउला भन्दै संसदमा अभिव्यक्ति दिए, 'यस्ता उरण्ठेउला कुरा गरेर हुँदैन।' एमाओवादीका गिरिराजमणि पोख्रेलले एमाले नेताको मागलाई समर्थन गर्दै नवनिर्वाचित सदनले मतदान गरेर राष्ट्रपति चयन गर्न पाउनुपर्ने भनाइ राखेका थिए। सदभावना पार्टीका लक्ष्मणलाल कर्णले राष्टपतिको बचाउ गर्दै राष्टपति जस्तो गरिमामय पदलाई कुनै एक पार्टीको सत्ता राजनीतिको मुद्दा बनाएर सडकमा विवादको विषय नबनाउन आग्रह गरे। 'राष्ट्रपति हटाउने हो भने विद्यमान संविधानमा आवश्यक संशोधन गरेर मात्रै अगाडि बढ्नु पर्छ,' उनले भने।
त्रिभूवन विश्वविद्यालयले विद्यार्थीलाई उत्तरपुस्तीका हेर्न दिने भएको छ। सूचनाको हक अन्तर्गत विद्यार्थीलाई उत्तर पुस्तीका हेर्न दिन सर्वोच्च अदालतले परमादेश दिएको तीन वर्षपछि त्रिवीले नियम बनाउने तयारी थालेको आजको नयाँ पत्रिकामा खबर छ। सूचनाको हक अनुसार यसअघि एसएलसी दिने विद्यार्थीको नतिजा चित्त नबुझे उत्तर पुस्तीका हेर्ने व्यवस्था भएको थियो। नियम संसोधन गरेपछि त्रिविका विद्यार्थीले पनि उत्तर पुस्तीका हेर्न पाउनेछन्। त्रिविको सोमबार बस्ने सभाबाट नियम संसोधन गराएर विद्यार्थीलाई उत्तर पुस्तीका हेर्न दिइने भएको छ। त्रिविको नियम संसोधनका विषयमा सबै सभासदलाई प्रस्तावसमेत पठाएको छ।
करिब साढे दुई वर्षदेखि रोजगार अनुमति प्रणाली (ईपीएस) अन्तर्गत दक्षिण कोरिया जाने पर्खाइमा रहेकामध्ये १ हजार ९ सय १७ जना कोरिया जाने योग्य सूची रोस्टरबाट हटेका छन् । उनीहरू अब कोरिया जान नपाउने खबर आजको राजधानीमा छापिएको छ । कोरिया जान योग्य सूची रोस्टरमा परेको दुई वर्ष पुग्दासमेत रोजगारदाताले माग नगरेको भन्दै कोरियाको मानव संशाधन विकास (एचआरडी) ले तीन पटकमा १ हजार ९ सय १७ युवाको नाम हटाएको छ । एचआरडीले गत १६ पुसमा १ हजार ५९, माघ १७ मा ४ सय २७ र माघ २० मा ४ सय ३९ को नाम सूचीबाट हटाइसकेको ईपीएस कोरिया शाखाले जनाएको छ । हटेका कामदार दुई वर्षदेखि कोरियाली रोजगारीको पर्खाइमा थिए । रोस्टरबाट हटेका युवा पुनः भाषापरीक्षा उत्तीर्ण गरी रोस्टरमा नै रहनुपर्ने हुन्छ । सन् २०११ को भाषा परीक्षामा कृषि र उत्पादनमूलक क्षेत्रमा गरी करिब १६ हजार युवा उत्तीर्ण भएका थिए । त्यसमध्ये अब रोस्टरमा १७ सयमात्र छन् । यी पनि आगामी मार्चभित्र कोरिया गइसक्नुपर्नेछ । यो अवधिमा कोरियाले छनोट नगरे उनीहरू स्वतः रोस्टरबाट हट्ने प्रावधान छ । सन् २०११ मा उत्तीर्ण भएकामध्ये करिब ११ हजार युवा कोरिया पुगिसकेका छन् । ईपीएस कोरिया शाखा प्रमुख डिल्ली बाँस्तोलाले रोस्टरमा राखेको दुई वर्षसम्म पनि रोजगारदाताले कामदारलाई श्रम सम्झौता वा छनोट नगरे रोस्टरबाट हट्नुपर्ने व्यवस्थाका कारण सूचीबाट हटेको जानकारी दिए। आगामी मार्चसम्म सन् २०११ को भाषा परीक्षामा उत्तीर्ण गरेका सबै कामदारको रोस्टर अवधि दुई वर्ष पुग्छ । यो बेलासम्म कोरिया जान नसकेका कामदार रोस्टरबाट हट्ने उनले बताए । सन् २०११ मा पहिलो लटमा रोस्टरमा राखेका कामदारको अवधि दुई वर्ष पुगेकाले सूचीबाट हटाइएको सो शाखाले जनाएको छ । रोस्टरमा रहेका कामदारले दुई वर्षदेखि कोरियाको रोजगारको पर्खाइमा थिए । उनीहरूले कोरिया जान पाउनुपर्ने भन्दै श्रम तथा रोजगार मन्त्रालय र ईपीएस कोरिया शाखामा समेत दबाब दिँदै आएका थिए । दक्षिण कोरियामा ८० हजार रुपैयाँ लागतमा मासिक ८० हजार कमाउन सकिने भएकाले न्यून कोटामा पनि बढी आवेदन आउने गर्छ । यो वर्ष ८ हजार कोटा छुट्ट्याइएकामा ४८ हजार आवेदन परेको थियो । हाल ईपीएसमार्फत करिब २० हजार युवा कोरिया पुगिसकेका छन् ।
सुरक्षा संगठनहरूले आसन्न संविधानसभा चुनावका लागि विनियोजितभन्दा ६ अर्ब रुपैयाँ बढी बजेट मागेका छन्। निर्वाचन सुरक्षाका लागि कुल ८ अर्ब छुट्टयाइएको छ, जबकि नेपाली सेना, प्रहरी, सशस्त्र र राष्ट्रिय अनुसन्धान विभागले माग गरेको रकम १४ अर्ब नाघेको छ। स्रोतका अनुसार सेनाले आफ्नो खर्च विवरण रक्षा मन्त्रालय बुझाएको छ। बाँकी सुरक्षा संगठनले गृहलाई विवरण पठाइसकेका आजको नागरिक दैनिकमा खबर छ । म्यादी र राष्ट्रिय अनुसन्धानबाहेक नेपाल प्रहरी र सशस्त्रले माग गरेको रकम नै ९ अर्ब छ। प्रहरीले ५ र सशस्त्रले ४ अर्ब मागेका छन्। सेनाले साढे ३ अर्ब रुपैयाँ बराबर खर्च विवरण पठाएको छ। म्यादीका लागि एक अर्बभन्दा बढी खर्च लाग्छ। सरकारले संविधानसभा चुनावलाई भनेर बजेटमा कुल १६ अर्ब रुपैयाँ छुट्टयाएको थियो। अर्थले सुरक्षातर्फ ८ र निर्वाचन आयोगतर्फ ६ अर्बमा बाँडेको छ। बजेट छुट्टयाउँदा गृहअन्तर्गतका सुरक्षा संगठनलाई मात्रै व्यवस्था गरिएकोमा सेना परिचालनको निर्णयपछि खर्च बढेको अर्थका एक अधिकारीले बताए। निर्वाचनमा ६१ हजार सेना परिचालनको निर्णय भएलगत्तै नेपाली सेनाले साढे ३ अर्ब रकम माग गरेको हो।
राजधानी उपत्यकाको दक्षिणी भेगमा कुनै घटना भई प्रहरी पुग्नुपरे तीन घन्टाभन्दा बढी समय लाग्छ। सरकारले सुरक्षित राजधानीको परिकल्पकना अनुसार घटनाको १० मिनेटमा प्रहरी पुगिसक्ने दाबी गर्दै आएको छ। सहरी क्षेत्रसँगको भौगोलिक दूरी कम भएपनि यो भेगभन्दा बढी सुगम र सुरक्षित कुनै पहाडी जिल्ला का अन्य ठाँउ नै होलान्। यहाँ एयटै प्रहरी चौकीले चार पाँच गाविसको शान्ति सुरक्षा हेर्छ। १८ गाविस रहेको यो भेगमा मात्रै पाँच प्रहरी चौकी छन्। आजको कान्तिपुरमा खबर छ। इलाका प्रहरी कार्यलय गोटिगेलले मानिखेल,चन्द्यनपुर, कालेश्वर, बखेल,र शंखुलाई हेर्छ। माल्टा, घुसेल, दलचौकी,र इकुडोल कार्यक्षेत्र रहेको चौकी भट्टे डाँडामा छ। लेले,नल्लु, देवीचौर,डकुछाप,चौघरे,भारदेउ र टक्पीलाई हेर्ने चौकी टीकाभैरवमा छ। इलाका प्रहरी कार्यलय टुंगुन र टीकाभैरवको मात्र आफ्नै भवन छ। गिम्दी,आश्र्राङ र भट्टेडाँडा चौकीको भवन छैन्। इलाका प्रहरी कार्यलयमा १२ जनाको दरबन्दीमा ६ जना मात्र छन्। १२ जनाले ६ गाविसको शान्ति सुरक्षा हेर्नुपर्दा हालत के होला? इलाका प्हरी कार्यलय गोटिखेल टुंगुनका सइ भक्तबहादुर खड्काले भने ।
नेकपा एमाललेको स्थाई समिति बैठकले महाधिवेशनमा प्रस्तुत गर्ने दस्तावेज तयार गर्न उपाध्यक्ष वामदेव गौतम को नेतृत्वमा दस्तावेज मस्यौदा कमिटि गठन गर्ने निर्णय । शुक्रबार मनमोहन प्रतिष्ठानमा बसेको बैठकले यस्तो निर्णय गरेको हो। अहिलेसम्म पार्टीको सैद्धान्तिक कार्यदिशामा फरकमत राख्दै आएका गौतमले पहिलो पटक महाधिवेशनमा पार्टीको तर्फबाट आधिकारीक दस्तावेज पेश गर्ने मौका पाउने छन। उनले, २०३९ सालमा आफ्नो छद्मनाम किशोर नेपालीका नामबाट पेश गरेको दस्तावेज तत्कालिन नेकपा मालेको केन्द्रिय कमिटिले पारित गरेको थियो। एमालेको नवौँ महाधिवेशन आगामी बैशाख ९ गते देखि शुरु हुदै छ। संविधानसभाको दोस्रो ठूलो दल एमालेको संसदीय दलको नेता सहित आसन्न महाधिवेशनको तयारीका विषयमा टुङगो लगाउन केन्द्रिय समिति बैठक २० गते बस्दै छ।
एमाओवादीका अध्यक्ष पुष्पकमल दाहालले विगतको संविधानसभामा आफ्नो पार्टीले उदारवादी नीति अवलम्बन गरेका कारण नयाँ संविधान जारी गर्न नसकेको बताएका छन्। आज बनेपामा वाइसिएल नेपाल ताम्सालिङ राज्य समितिको प्रथम राज्य सम्मेलनको उदघाटन गर्दै उनले नेपाली काँग्रेस र नेकपा (एमाले)सँग सहमतिका लागि उदारवादी नीति लिएर पछि लागेका कारण संविधान बन्न नसकेको हो भने। अध्यक्ष दाहालले नयाँ संविधान जारी गर्ने विषयमा मतदान गरेर टुङ्ग्याऔं भनेको भए संविधान बन्न सक्थ्यो भन्दै उनले अहिले आफूहरूलाई गल्ती गरेको महसुस भएको बताए। अब बन्ने संविधानसभाबाट छ महिनाभित्र पहिलो मस्यौदा र एक वर्षभित्र नयाँ संविधान जारी गर्ने उच्चस्तरीय राजनीतिक समितिको निर्णय भएको उल्लेख गर्दै उनले जनताले एमाओवादीलाई पूर्ण बहुमत नदिए पुनःसंविधान नबन्ने खतरा रहेको बताए। “बहुमत नआउँदा विवाद र झगडा हुन्छ, त्यसले संविधान निर्माणमा असर पुग्न सक्छ”, अध्यक्ष दाहालले भन्नुभयो – “आसन्न निर्वाचनका विषयमा चीन र भारतको सकारात्मक प्रतिक्रिया आएको छ।” कार्यक्रममा एमाओवादीका केन्द्रीय सदस्य ध्रुवराज पराजुली, उद्योगी रामप्रसाद गौतम, वाइसिएल संयोजक गणेशमान पुनलगायतले परिवर्तनलाई संस्थागत गर्न सबैको सहयोग आवश्यक भएको बताए। दुई दिनसम्म चल्ने सो सम्मेलनमा १० जिल्लाका ३५० जना प्रतिनिधिको सहभागिता रहेको छ। सो सम्मेलनले नयाँ नेतृत्वसमेत चयन गर्ने बताइएको छ। रासस
आलोचनात्मक प्रश्न सोधे बापत काठमाण्डौ ५ का एकजना मतदाता नेकपा एमाले महासचिव तथा पार्टीका उम्मेदवार इश्वर पोख्रेलका सामुन्ने उनकै समर्थकहरुद्धारा कुटिएका छन् अन्नपूर्ण पोष्ट दैनिक पत्रिकाले सोमवार काठमाण्डौको सुकेधारास्थित एक बेंकेटहलमा आयोजना गरेको संविधानसभा निर्वाचनमा सो क्षेत्रबाट उम्मेदवारका प्रत्यासीहरुसँग मतदाताको प्रत्यक्ष अर्न्तक्रियात्मक कार्यक्रममा उम्मेदवारहरुले आआफ्ना विचार राखिसकेपछि दर्शकहरुले आफूलाई लागेका कुरा सोध्ने क्रममा हाडीगाँउका मतदाता रमेश घिमिरेले एमाले उम्मेदवार पोख्रेललाई प्रश्न सोधे बापत एमाले पार्टीको भातृ संस्था युथफोर्सका कार्यकर्ताद्धारा निर्घात कुटिएका हुन। कार्यक्रममा उपस्थित उम्मेदवारहरुलाई प्रश्न सोध्नु पूर्व आफ्नो परिचय दिदै घिमिरेले आफु काँही नभएको जात्रा भन्ने ठाउँबाट आएको भन्दै पहिलो प्रश्न राष्ट्रिय प्रजातन्त्र पार्टी नेपालका उम्मेदवार राजाराम श्रेष्ठलाई सोधे। 'तपाईहरु आफ्नो पाटी र उम्मेदवार दुबै गरिब छौं भन्नुहुन्छ। तर, तपाईको पार्टी अध्यक्ष कमल थापा भर्खरै भारतमा गएर भारतीय जनता पार्टीका नेता नरेन्द्र मोदीसँग भेटघाट र कुराकानी गरी र्फकदा खालीहात फर्कनु भयो कि केही ल्याउनु पनि भयो?' भनि प्रश्न गर्दा राप्रपा नेपालका उम्मेदवार श्रेष्ठले केहि जवाफ नदिएर खालि हाँसेर टारे। त्यसपछि घिमिरेले एमाले उम्मेदवार पोख्रेललाई 'तपाई पहिले मन्त्री हुँदा अकुत पैसा कमाएर पानीको टयांकीमा लुकाएको भन्ने हल्ला व्यापक आएको थियो। के तपाईले साँच्चै पैसा लुकाएको हो भने अहिले त्यसको खर्चको हिसावकिताब दिन सक्नुहन्छ कि त्यो कहाँ कहाँ खर्च भयो भनेर?' प्रतिउत्तरमा पोख्रेल पनि खिस्स हाँसेर बसे, कुनै जबाफ दिएनन्। तर, कार्यक्रमस्थलमा उपस्थित उनका समर्थक एवम् युथफोर्सका एकहुल कार्यकर्ता घिमिरेमाथि तत्काल जाइलागे र निर्घातसँग कुटपिट पनि गरे। त्यसपछि कार्यक्रम विथोलियो। घटना पश्चात सेतोपाटीसगँ संक्षिप्त कुरा गर्दै घिमिरेले भने, 'एमाले भातृसंस्था युथफोर्सका कार्यकर्ताको यो आक्रमण र असहिष्णुता लोकतान्त्रिक व्यवस्थामा आम मतदाताको सुसुचित हुन पाउने अधिकार माथिको ठाडो आक्रमण हो।' त्यस्तै कार्यक्रम आयोजक संस्था अन्नपूर्ण पोष्ट दैनिकका सम्पादक गुणराज लुईटेलले सो घटनालाई निन्दा गर्दै यस प्रकारका घटनाले के साँच्चै हामी नेपाली, नेपालका राजनीतिक दल र तिनका कार्यकर्ताहरु आचरणमा लोकतन्त्र र लोकतान्त्रिक संस्कारप्रति प्रतिबद्ध छौं भन्ने गम्भिर प्रश्न चिन्ह खडा गरिदिएको बताए। कार्यक्रममा पोखरेलले आफ्ना कार्यकर्तालाई संयमित हुन्न एक शब्द समेत बोलेनन् । आफ्ना कार्तकर्ताको हुलले एकजनामाथि हातपात गरिरहन्दासमेत एक शब्द नबोली मौन रहनुले उनको आचरणमा आशंका उब्जेको छ । घिमिरेले आफूमाथी भएको हातपात पछि के यो लोकतन्त्र हो रु जहाँ आफ्नो मनमा लागेका कुरा सोध्न नपाईने यो कस्तो लोकतन्त्र होरु खोइ कहाँ छ नागरिकको सुरक्षा अनि कहाँ छ सूचना पाउने अधिकाररु भनि प्रश्न सोधेका थिए । कुटाइबाट घाइते भएका (गोल घेरामा)
प्रधानमन्त्री सुशील कोइरालाले राप्रपा र नेकपा मालेबाट पनि मन्त्री भित्र्याएर मन्त्रिपरिषद्को दोस्रो विस्तार गरेका छन्। राप्रपाबाट केन्द्रीय सदस्य एवं अध्यक्ष सूर्यबहादुर थापा पुत्र सुनिलले वाणिज्य तथा आपूर्ती मन्त्री र गिरीबहादुर केसीले त्यहिँ मन्त्रालयको राज्यमन्त्रीको सपथ खाएका छन् । मालेले झापा विद्रोहदेखिकी नेतृ एवं महासचिव सिपी मैनाली पत्नी निलम केसीलाई महिला मन्त्रीमा पठाएको छ । राष्ट्रपति कार्यालयमा सोमवार भएको दुई मन्त्रीको सपथ कार्यक्रम सुनसान थियो । मालेबाट केही नेताहरु उपस्थित भएपनि राप्रपाबाट अध्यक्ष थापामात्र थिए । ‘उहाँसँगै आएका अरु चार÷पाँच जानालाई हामीले चिन्न सकेनौं,’ राष्ट्रपति कार्यालयका एक अधिकारीले भने । राष्ट्रपति कार्यालयका सचिव शारदाप्रसाद त्रितालका अनुसार सपथ कार्यक्रममा सम्बन्धित दल प्रमुखलाई १०÷१५ जाना सिनियर नेता ल्याउन भनिएको हुन्छ । राष्ट्रपति कार्यालयले राप्रपा नेता एवं भूपू प्रधानमन्त्री लोकेन्द्रबहादुर चन्द, भूपू उपप्रधानमन्त्री प्रकाशचन्द्र लोहनी लगायत शीर्ष नेतालाई निम्तो गरेको थियो । ‘राप्रपाका नेताहरुले सपथ बहिष्कार गरेजस्तै भयो,’ ती कर्मचारीले आश्चर्य व्यक्त गरे, ‘बाउछोरा मात्र आएकाले सपथ कार्यक्रम खल्लो जस्तो भयो ।’ राष्ट्रपति कार्यालयमा एक्लो देखिएका अध्यक्ष थापा छोरालाई मन्त्री बनाएपछि पार्टीभित्र पनि एक्लिँदै गएका छन् । छोरालाई मनोमानी तरिकाले मन्त्री चयन गरेको भनि राप्रपाका वरिष्ठ नेता चन्द, लोहनी, महामन्त्री विक्रम पाण्डे लगायत दर्जनौं केन्द्रीय सदस्य अध्यक्ष विरुद्व एकजुट भएका छन् । २०५५ सालदेखि थापालाई साथ दिएर २०६० मा दल फुटाएर जनशक्ति पार्टी गठनमा समेत सँगै रहेका लोहनीले बिरोधको अगुवाई गरिरहेका छन् । चन्दको लोकन्थली निवासमा समेत भर्खरै राजनीतिमा आएको छोरालाई मन्त्री बनाएर थापाले मनखुशी गरेको भनेर केहि केन्द्रीय सदस्य भेला भएर आलोचना गरे । लोहनीले केन्द्रीय सदस्यहरुबिच मात्र हैन प्रेस विज्ञप्ती नै जारी गरेर ‘पार्टी बिधान, बिधि र प्रकया’ को कुरा उठाएका छन् । लोहनीको बिरोध के हो त ? ‘अध्यक्षज्यूलाई कसैले मन्त्री छान्ने अधिकार दिएको छैन,’ लोहनीले भने, ‘पार्टीमा छलफल नै नगराई उहाँले सुनिललाई सत्तामा पुर्या‍उन ज्यूज्यान लगाउनुभयो ।’ कुनै व्यक्तिविशेष मन्त्री हुनुपथ्र्यो वा हुन्नथ्यो भन्ने पक्षमा आफू नभएको प्रष्ट पार्दै उनले भने, ‘राष्ट्रिय दलको संचालन पनि बिधी, तरिका र पद्दतीबाट हुनुपर्छ भन्नेमात्र चिन्ता हो ।’ अध्यक्ष थापा निकटहरुले भने केन्द्रिय कार्यसम्पादन समितीले अध्यक्षलाई मन्त्री छान्ने अधिकार दिएको दावी गर्दै आएका छन् । लोहनीले त्यस्तो दावी सरासर झुठो भएको बताए । ‘चुनावमा पार्टीले हार खाएको विषयमा समिक्षा बैठक समेत डाकिएको छैन,’ उनले भने, ‘कहिले बैठक बस्यो र अधिकार दिनु !’ महामन्त्री ध्रवुबहादुर प्रधानले ‘स्टेरिङ् कमिटी’ले अध्यक्षलाई निर्णय गर्ने अधिकार दिने कुरा गरेको बताएका छन् । राप्रपाको १०२ सदस्यीय केन्द्रिय समितीमा ठूलो संख्या निर्णयको विपक्षमा भएको प्रधानले बताए । ‘पार्टीले पाएको मन्त्री कम, आकांक्षी धेरै भएपछि बिरोध हुनु स्वभाविक नै हो,’ उनले भने । चितवन–५ बाट पहिलो पटक राप्रपाको खाता खोल्दै निर्वाचित सभासद् एवं महामन्त्री विक्रम पाण्डेले अध्यक्षको निर्णयविरुद्व केन्द्रीय समिति डाक्ने चेतावनी दिएका छन् । ‘केन्द्रिय समिति बैठकका लागि तीस प्रतिशत हस्ताक्षर संकलन गर्ने काम थालेका छौं,’ उनले भने, ‘थापाका दुई बाउछोरा बाहेक ९९ प्रतिशत केन्द्रिय सदस्य निर्णयको बिरोधमा छन् ।’ पार्टी नीति, बिधान, प्रकृया र लोकलाजको समेत ख्याल नगरि अध्यक्षले गोजीबाट छोराको नाम झिकेको आरोप उनले लगाए । ‘डलरमा पेन्सन पकाएर आएको लाहुरेलाई एकैवर्षमा सांसद्देखि, मन्त्री दिने कामले हज्जारौं कार्यकर्ता भावनाको धज्जी उडाइएको छ ।’ अध्यक्षको ‘अक्षम्य’ गल्तीले पार्टीका पुराना र निष्ठावान नेता÷कार्यकर्ताको मानमर्दन भएको समेत उनले बताए । केन्द्रीय सदस्य केसीले मन नलागिनलागि राज्यमन्त्री खाएको दावी उनले गरेका छन् । ‘फूलमन्त्री सुनिल थापाको उमेर भन्दा उहाँको राजनीतिक जीवन जेठो छ,’ पाण्डेले भने, ‘केसीलाई बलीको बोको बनाउन खोजिएको छ ।’ वाणिज्य तथा आपुर्ती मन्त्रालयमा भ्रष्टाचारको प्रशस्त गुञ्जायस हुने भएकाले अध्यक्षले छोरालाई नै पठाएको आरोप पनि महामन्त्री पाण्डेले लगाए । ‘बाउछोरा मिलेर भ्रष्टाचार गर्ने, दोष जति राज्यमन्त्रीलाई बोकाउने डिजाइन बनेको छ,’ पाण्डेले भने । ‘ए क्लास’को कालिका कन्ष्ट्रक्सनका मालिक पाण्डे सरकारी निकायमा हुने चलखेलबारे प्रत्यक्ष जानकारी राख्छन् । राप्रपाले पाएको वाणिज्य तथा आपूर्ती मन्त्रालय मातहत आयल निगम, खाद्य संस्थान, नेशनल ट्रेडिङ्, गोदाम तथा पारवहन कम्पनी, सुख्खा बन्दरगाहहरु लगायत पर्छन् ।
रौतहट २ मा फोरम लोकतान्त्रिकका मोहम्मद मुस्ताक आलम विजयी भएका छन्। उनले नेपाली कांग्रेसका मोहम्मद आफताब आलमलाई हराएका हुन्।
विगत एक दशकदेखि अधिकारका लागि संचार अभियान अन्तर्गत क्रियाशील संचार संस्था इन्टरफेस, नेपालद्वारा आयोजित ६० सेकेण्ड सर्ट फिल्म फेस्टिभल यही माघ १० गते शुक्रवार हुने छ। लाजिम्पाट, उत्तरढोका स्थित थिएटर भिलेजमा हुने फेस्टिवल दिउसो १ बजे शुरु हुने मंगलबार राजधानीमा आयाजित पत्रकार सम्मेलनमा जानकारी गराइयो। अन्तिम प्रतिस्पर्धाका लागि छानिएका ४८ वटै फिल्म फेस्टिवलमा देखाइने छ। फिल्म प्रदर्शन पश्चात निर्णायक मण्डलले छनौंट गरेका पहिलो, दोस्रो र तेस्रो हुने फिल्महरुले क्रमश २५ हजार, १५ हजार र १० हजार प्राप्त गर्नेछन्। त्यसैगरी जुरी अवार्ड अवार्ड र भोटिङमा सवैभन्दा बढी मत प्राप्त गरेको फिल्मलाई पब्लिक चोइस अवार्ड प्रदान गरिने छ। अनलाईन भोटिङ गत पुष २ देखि २१ सम्म चलेको थियो। नगद पुरस्कारका साथै यी पाँचै विजेताले सिमि्रक एयरका तर्फबाट माउन्टेन फ्लाईटमा जाने अवसर पनि पाउने छन्। आफू वरपरका समसामयिक विषय लिएर युवालाई लक्षित गरि आयोजना गरिएको फेस्टिवलका लागि गत मंसिर २५ सम्ममा विभिन्न विधाका ६० सेकेण्ड अवधि भएका छोटा फिल्महरु बुझाउन आह्वान गरिएको थियो। दुई महिना समय दिएर आह्वान गरिएको फेस्टिभलमा देश भित्र र बाहिरबाट राजनीति, निर्वाचन, गरिवी, द्धन्द्ध, वातावरण, चाडपर्ब, कला, संस्कृति, पर्यटन, शिक्षा, फिक्सन, अपाङ्गता अधिकार, लोडसेडिङ, कृषि, ब्यङ्ग्य, बालबालिका, बरोजगार लगायत देशको विविधता/समस्याहरु झल्कने फिल्महरु प्राप्त भएका थिए। ५ सदस्यीय जुरी (निर्णायक मण्डल) मा चलचित्र निर्देशक यादब खरेल, अभिनेत्री निशा अधिकारी, युवा अभियानकर्ता राजेन्द्र मुल्मी, फिल्म निर्देशक/कलाकार इलम दिक्षित र चलचित्र समीक्षक यज्ञस रहेका छन।
नेकपा (एमाले)का वैकल्पिक केन्द्रीय सदस्य एवम् पूर्व सभासद् विषमलाल अधिकारी दनुवार आज एकीकृत नेकपा (माओवादी)मा प्रवेश गरेका छन्। एमाओवादीको केन्द्रीय कार्यालय पेरिसडाँडामा आज आयोजित कार्यक्रममा उनी सो पार्टीमा प्रवेश गरेका हुन्। अघिल्लो संविधानसभाको निर्वाचनमा नेकपा (एमाले) का तर्फबाट सिन्धुली क्षेत्र नं १ बाट विजयी भएका अधिकारीले सो पार्टीबाट नेपाली जनताको मुक्ति हुन नसक्ने भन्दै पार्टी परित्याग गरेको बताए। नेपालको कम्युनिस्ट आन्दोलनको मूलप्रवाह एमाओवादी मात्रै भएको भन्दै उनले अल्पसङ्ख्यक जाति, जनजाति तथा आदिवासीको अधिकारलाई संस्थागत गर्न आफू एमाओवादीमा प्रवेश गरेको बताए। यसैगरी सो पार्टीमा प्रवेश गरिएका नेकपा संयुक्तका केन्द्रीय सदस्य मानबहादुर श्रीस र नेकपा मसालका डा लक्ष्मण शर्मालगायत तीन दर्जनभन्दा बढी नेता तथा कार्यकर्तालाई एमाओवादी अध्यक्ष पुष्पकमल दाहालले पार्टी प्रवेश गराएका हुन्। एमाओवादी अध्यक्ष दाहालले नेपाली जनताको अधिकार संस्थागत गर्न आफ्नो पार्टीबाट मात्रै सम्भव रहेको भन्दै आगामी निर्वाचनमा आफ्नो पार्टीलाई पूर्ण बहुमतको आवश्यक रहेको बताए। रासस
लुम्बिनी र इलामको पशुपति नगरमा अध्यागमन चेकपोष्ट राख्ने नेपाल भारत गृहसचिव स्तरिय बैठकको निर्णयलाई तत्काल कार्यान्वयन नगर्न सर्वोच्च अदालतले अन्तरिम आदेश जारी गरेको छ। जेठ दोस्रो साता नेपालभारतबीच गृहसचिव स्तरिय बैठकले पशुपति नगर र लुम्बिनीमा चेकपोस्ट बनाउने र त्रिभुवन अन्तर्राष्ट्रिय विमानस्थलको आधुनिकिकरण गर्ने सम्झौत भएको थियो। गृहसचिव स्तरिय उक्त बैठकको निर्णयविरुद्ध सर्वोच्च अदालतका पूर्व रजिष्टार श्रीप्रसाद पण्डितले रिट दर्ता गरेका थिए। त्यही रिटको सुनुवाईमा सर्वोच्चका न्यायाधीश तर्कराज भट्टको एकल इजलासले उक्त सम्झौता तत्काल कार्यान्वयन नगर्न सोमबार अन्तरिम आदेश जारी गरेको हो । 'रिटको अन्तिम किनारा नभएसम्म गृहसचिव स्तरिय सम्पन्न जुन १ तारिखको त्रिभुवन अर्न्तराष्ट्रिय विमानस्थलमा रहेको अध्यागमन प्रणालीलाई आधुनिकीकरण गर्ने र लुम्बिनी र पशुपतिनगरमा भारतीय अध्यागमन चेकपोष्ट राख्ने निर्णयलाई यथास्थितिमा राख्नु' सोमबारको आदेशमा भनिएको छ, 'रिटमा उठाएको विषयको गम्भीरताको आधारमा यो रिटलाई अग्राधिकार दिनु।' यस्तो थियो लुम्बिनी र इलामको पशुपति नगरमा अध्यागमन चेकपोष्ट राख्ने नेपाल भारत गृहसचिव स्तरिय बैठकको निर्णय
माओवादी नेता नारायणकाजी श्रेष्ठ पार्टीभित्र चुनावी परिणाम स्वीकार्नुपर्ने लाइनमा छन्। धाँधलीको आरोपमा पार्टी लाइन अनुसार नै सार्वजनिक अभिव्यक्ति दिइरहेका उनले पार्टीको गल्ती कमजोरीलाई पनि हारको कारण बताएका छन्। राष्ट्रियता, जनजिविका लगायत सवालमा पार्टी कमजोर देखिएको बताउने उनले नेता कार्यकर्तामा आएको चारित्रिक र आर्थिक भ्रष्टिकरणले पनि माओवादीले क्षति व्यहोर्नुपरेका बताएका छन्। श्रेष्ठसँग सेतोपाटीका अमित ढकाल र किरण भण्डारीले गरेको कुराकानी: तपाईहरुको पार्टीले संस्थागत धाँधली भएको आरोप लगाउँदै १६ दलको नेतृत्व गरेर पुनरावलोकनको माग गरिरहेको छ। खास के हो? – चुनावमा संस्थागत हिसाबले धाँधली भयो। हामी त्यसमा छानबिन हुनुपर्छ भनिरहेका छौं। मूल कुरा त्यहिँ हो। धाँधली भयो भन्ने आधारहरु पनि छन्? – सामान्यतया चुनावमा मतपेटिकासम्म पार्टी प्रतिनिधि रहन दिने चलन छ। यसपाली पनि त्यहिँ समझदारी भएको हो। निर्वाचन आयोगसँग सोध्दा पनि त्यो त हाम्रो निर्णय नै हो भन्नुहुन्छ। तर अहिले धाँधली भयो भन्न सकिने एउटा महत्वपूर्ण आधार हो– मतपेटिकासँग अधिकांश ठाउँमा पार्टी प्रतिनिधि बस्न दिइएन। मतपेटिका मतगणनाको लागि सिधै जिल्ला सदरमुकाम लगिएन। प्रमुख निर्वाचन आयुक्तले १२२ दल गाडीमा राख्न व्यवहारिक हिसाबले सम्भव नभएकाले जेष्ठ प्रतिनिधि ल्याउन भनेको बताउनुभएको छ? – एकदम गलत कुरा हो। प्रत्यक्षमा १२२ वटा कहिँ पनि थिएन। प्रत्यक्षमा उम्मेदवारी दिने हैसियत भएका पार्टी प्रतिनिधिले नै जान खोज्ने हुन्। त्यस्ता दल ५/७ वटा थिए। तपाईको दाबी प्रतिनिधिहरु मतपेटिकासँगै जाने सहमति थियो भन्ने हो? – अहिले निर्वाचन आयोगका प्रतिनिधिले हामीसँग नै भन्नुभयो– हामीले त प्रतिनिधि ल्याउने नै भनका थियौं। ए प्रतिनिधिलाई पनि उहाँहरुले बलजफ्ती हटाउनु भएछ है। यति नैतिकता त उहाँहरुसँग हुनुपर्‍यो नी! मतपेटिका सरासर जिल्ला सदरमुका लगिएन। मतगणना सदरमुकाम लानु भन्दा अगाडि धेरैजसो ठाउँमा आर्मी व्यारेकमा राखियो। कुनै ठाउँमा ३/४ घन्टा कुनै ठाउँमा रातभरि राखियो। त्यो किन गरियो? निर्वाचन आयोगले सुरक्षाका दृष्टिकोणले बनाइएको कलेक्सन सेन्टरबाट सिँधै मतगणना आएको छ। कहिँ पनि आर्मी व्यारेकमा राखेको छैन भनेको छ नी? – कलेक्सन सेन्टर नै आर्मी व्यारेकमा बनाउनुभयो। रातभरि त्यहिँ राख्नुभयो। अहिले झुट कुरा गरेर हुँदैन। क्रेडिबेलीटीको कुरा पनि हो नी। भनेपछि आर्मी व्यारेकमै राखिएको हो? – आर्मी व्यारेकमै राखियो। कतिपय ठाउँमा ३/४ घन्टा। कतिपय ठाउँमा रातभरि राखियो। कलेक्सन गरेर जम्मा गर्न टाइम लागेको भन्ने कुरा मिल्दैन। उहाँहरुले कलेक्सन भइसकेपछि पनि लैजानु भएन। दोस्रो कुरा कतिपय ठाउँमा रातभरि राखियो। मेरै निर्वाचन क्षेत्रको कुरा गर्नुहुन्छ भने सिधै लैजादा २ घन्टा लाग्थ्यो। उल्टो दिशाको एउटा स्पटमा राखियो। त्यहाँबाट अढाई घन्टामा जिल्ला सदरमुकाम नलगी १९ घन्टा घुमाएर बल्ल ल्याइयो। किन ढिलाई कुनै उत्तर छैन। तेस्रो कुरा जिल्ला सदरमुकाम पुर्‍याएपछि मतपेटिका राखेको ठाउँमा पहिला पहिला झ्याल ढोकामा पनि लाहाछाप लगाइन्थ्यो। सिल मारिन्थ्इो र रोहवरमा खोलिन्थ्यो। अहिले त ताल्चा लगाएको ठाउँमा पनि बस्न दिइएन। अर्को आयोगको निर्देशन नै यस्तो छ जसले शंका गर्ने प्रशस्त ठाउँ दिएको छ। व्यालेट बक्स तोडिएको भएपनि, सिल टुटेको भएपनि त्यसलाई मान्यता दिइयो। कतिपय ठाउँमा अपवादजनक ढंगले त्यस्तो घटना भए पार्टीहरुले सल्लाह गर्ने कुरा हो। तर आयोगले पहिल्यै बक्सा फुटेको भएपनि, सिल टुटेको भएपनि मान्यता दिनु। त्यो किन गरियो? दोस्रो कुरा उहाँहरुले मुचुल्का फारम नभएपनि हुन्छ भन्नुभयो। मतदान अधिकृतको कालो हैन अरु रंगको सही भएपनि हुन्छ भनेर सर्कुलर गर्नुभयो। १० वुँदे सर्कुलर यति गलत ढंगको छ। बक्सामा चार/पाँच वटा सिल लगाएको हुन्छ एउटा/दुइटा टुट्दैमा फरक नपर्ला भन्ने व्यवहारिक हिसाबले हो की? – त्यस्तो हो भने अहिले अनुसन्धान गरेर पुष्टि गरे भैहाल्यो नी। व्यालेट बक्समा तीन सय मतपत्र कसरि बढि देखियो। मान्यता दिने निर्देशन कसरि गर्नुभयो? मैले अरु आयुक्तहरुको पनि उपस्थितीमा प्रमुख आयुक्तलाई सोधे। यसको उत्तर दिनुस् भनेर तर उहाँहरुसँग उत्तर छैन। यहाँहरुको भनाइमा व्यारेकमै मतपत्र फेरियो, हैन? – कसरि फेरियो हामी अहिले भन्न सक्दैनौं। २०३६ सालको जनमत संग्रह पछाडि यो परिघटना अहिलेको चुनावमा देखा पर्‍यो। त्यसले केहि शंका गर्ने ठाउँ दियो। संस्थागत हिसावले देशैभरि कसले गर्‍यो त धाँधली? – कसले गर्‍यो भन्ने कुरामा अझै गम्भिर, विस्तृत समिक्षा गर्दैछौं। त्यो भन्दा अगाडि यो धाँधली भयो भन्ने कुराको लागि प्रश्न गर्ने ठाउँ बलियो रहेकाले यसलाई उत्तरित गर भनेका छौं। हामी अझै गम्भिर, विस्तृत व्यापक छलफल गर्नुपर्छै भन्ने पक्षमा आफै छौं। राज्य लागेर देशैभरि धाँधली हुन सेना, पुलिस, ७५ जिल्लाका मुख्य निर्वाचन अधिकृत, हरेक निर्वाचन क्षेत्रका अधिकृत सबै मिलेमतो हुनुपर्‍यो नी? – सरकार, निर्वाचन आयोग र सुरक्षा निकाय। त्यसको संलग्नता बिना त सकिन्न। मतदान अधिकृतलाई गाडीमा बस्न दिइएन। बलजफ्ती हटाइयो। हामीले हारको पिडाले मात्र कुरा गरेको भन्ने परेको छ, त्यस्तो हैन। मतदान अधिकृतलाई गाडीमा बसालिएन र? – कतिपय ठाउँमा उनीहरु आफै गएनन्। कतिपय ठाउँमा गाडिमा बस्न खोज्दा बलजफ्ती हटाइयो। प्रमुख निर्वाचन आयुक्तले मतदान अधिकृत व्यालेट बक्ससँगे हुनैपर्ने भन्नुभएको छ? – म तपाईलाई भनु। मैले नै सबै आयुक्तहरुको उपस्थितीमा प्रमुख आयुक्तलाई सोधे– मतदान अधिकृत पनि गाडीमा बस्न दिइएन। तपाईलाई प्रमाण कतिवटा ल्याइदिउ। उहाँ चुप लाग्नुभयो। हाम्रा पाठकलाई नै भन्दिनुस् न काहाँ काहाँ दिएनन्? – पूर्वको ठ्याक्कै ठाउँ दिन सक्छु। पूर्वको एक/दूईवटा जिल्ला मैले दिन सक्छु। तर समस्या के छ भने मतदान अधिकृतको नाम भन्दिउ उनीहरुको सुरक्षाको कुरा आउँछ। उहाँहरुलाई गाडीबाट बलजफ्ती निकालिएकै हो। तँपाइहरुको एउटा कुरा के नमिलेजस्तो लाग्यो भने एकातिर निर्वाचन आयोगले धाँधली गर्‍यो। अर्कातिर उसैलाई छानबिन गर भन्ने? – त्यो हैन। निर्वाचन आयोगलाई के भ्रम नरहोस् भने उच्चस्तरिय छानबिन आयोगको गठन हामीले निर्वाचन आयोगसँग माग गरेको हैन। हामीले भाषामै लेखेका छौं– उच्चस्तरीय छानबिन आयोगको माग गरेको तपाईहरुलाई अवगतै होला। तपाईहरु के भन्न जानुभएको त निर्वाचन आयोग? – तपाईहरुको क्रेडिविलिटी रहेन। हामीले यस्तो माग गरेका छौं। तपाईहरुले नै जवाफ दिनुपर्ने कतिपय मुद्दाहरु छन् भनेर जानकारि दिन आएको भन्यौं। निर्वाचन चित्त नबुझे जाने बैधानिक थलो संविधान सभा अदालत हैन र? – अलगथलग केसको लागि त्यो हो। तर यो शंका त्यस्तो हैन। देशभरिको केस लिएर पनि पुनरावलोकनको लागि जान सकिन्छ नी? – एउटा डिजाइन अन्तर्गत भएको हो भने संवैधानिक अदालतले औपचारिक अनुसन्धानबाट मात्र बन्न सक्ने स्थिती बन्दैन। ठूलो हाइ लेभल कमिसनबाट छानबिन नभई पत्ता लाग्ने स्थिती नै छैन। तपाईहरुले कस्तो उच्चस्तरिय आयोग चाहनुभएको? –हामीले एउटा स्वतन्त्र उच्चस्तरिय आयोग जस्तो अरु छानबिनको लागि पनि बनाइन्छ। त्यस्तै माग गरेका हौं। सेन्टर प्लानिङ् अन्तर्गत देशभरिमा हराउन धाँधली भयो भने लाख मानिस मतियार बन्नुपर्छ? तीनले कहिँ पनि कहिल्यै भन्नुभएन। व्यारेकमा फेरिएको हो भने सैनिक जवानसम्मलाई चुप लगाउनेगरि। – म यतातिर जान चाहन्न। किन जान चाहन्न? भने छानबिन गरेर उत्तर दिए हुन्छ। ढोकमा ताल्चा लगाएको ठाउँमा किन बस्न दिइएन। दिनुपर्‍यो नी त। अन्त कुरा लग्दिएर भएर नी। हाम्रो प्रश्नको उत्तर दिनपर्‍यो नी। हामी आफ्नै कारणले हार्यौ रे तर प्रश्न गर्ने अधिकार त छ नी। चुनावको विश्वसनियताको लागि यो किन गरिया भन्ने आधार छ नी। हार वा जीत चुनावमा गएपछि हुन्छ। स्विकार गर्नै पर्छ नी। हामीले स्वतन्त्र उच्चस्तरिय आयोग भनेका छौं। संविधान सभाले बनायो भने के हुन्छ? – त्यो त राजनीतिक पार्टीहरुको बिचमा आयोग बनाउनलाई सल्लाह हुनुपर्‍यो। कस्तो प्रकृतीको बनाउनुपर्‍यो भनेर सहमति हुनुपर्‍यो। सबै चाँजो मिलाएर तपाईहरु कतिदिन भित्र संविधान सभामा जानुहुन्छ? – हामीले अहिले २ वटा कुरा भनेका छौं। धाँधलीको सत्यतथ्य जनतासम्म ल्याउन आयोग गठन गर्ने काम। अर्को यो संविधान सभाको बनोटले अहिलेसम्म संघर्ष गरेर हामीले प्राप्त गरेका उपलव्धि संस्थागत भएर अग्रगामी नयाँ संविधान बन्छ कि बन्दैन भन्ने केहि प्रश्न खडा गरेको छ। अग्रगामी संविधान नै बन्छ। उपलव्धी संस्थागत गरिन्छ भन्ने कुरा सुनिश्चित गर्न निम्ति सहमतीय आधारमा उपलव्धिहरु संस्थागत गर्ने गरि एउटा सहमति हामी चाहेका छौं। हामी मुख्यतः कांग्रेस र एमालेसँग यो सहमति गर्न चाहेका छौं। अर्थात् सैद्वान्तिक वा नीतिगत रुपले भन्दा १२ बुँदे समझदारी गर्ने, जनआन्दोलन गर्ने, विस्तृत शान्ति संझौतामा सहमत हुने र अन्तरिम संविधानमा सहमत हुने शक्तिहरुसँग हामीले सहमति चाहेका छौं। उच्चस्तरिय छानबिन समिति बनेन भने तपाईहरु संविधान सभामा जानुहँदैन? –हामीले त्यसरि सोचेकै छैनौ। किनभने बन्छ भन्ने लागेको छ। बन्यो भनेदेखि आयोगले काम गर्दै जान्छ तँपाईहरु संविधान सभामा जानुहून्छ। त्यसले निरुपण गरेपछि मात्र जाने भन्ने त हैन नी? – त्यो त हामी सल्लाह गर्छौ। आयोग कस्तो बन्ने? त्यसलाई कति समय दिने? अग्रगामी संविधानको सुनिश्चितता र आयोग सँगसँगै हुनुपर्दछ। तपाईहरु आ–आफ्नो घोषणापत्र लिएर जनताकोमा जानुभयो। निश्चित मत लिएर फर्किनुभयो। जनताले जसलाई मत दिए त्यसले आफ्नो म्याण्डेट कार्यान्वयन गर्ने हैन र? – सामान्यतया जस्तो संविधानसभाको बनोट हुन्छ त्यसले नै सबैकुरा निर्णय गर्ने भनेजस्तो लाग्छ तर संविधानको आधारभूत संरचनाको निर्देश सहमतिले गर्नुपर्छ। त्यसभन्दा बाहिर गएर जे गरे पनि मान्छौं भनेको हैन। गणतन्त्र उल्टाएपनि मान्छौं भनेको हैन। कांग्रेस, एमाले तँपाइहरु भएकै संविधान सभाले गणतन्त्र कार्यान्वयन गरेको हैनन र, फेरि के को सहमति? – नयाँ संविधानलाई संस्थागत गर्न उहाँहरु गणतन्त्र, धर्म निरपेक्षता, संघीयता र समानुपातिक समावेशीता लगायत कतिपय सकारात्मक उपलव्धीहरुलाई संस्थागत गर्न कांग्रेस, एमाले सहमत हुनुपर्छ। धर्मनिरपेक्षता उहिल्यै कांग्रेस नेतृत्व सरकारले अन्तरिम संसद्बाट कार्यान्वयन गराएको हैन र? अहिले प्रतिवद्वताको, कुरा अलि नमिलेजस्तो देखियो नी? – हैन मिल्छ। अहिलेको संविधान सभाको जुन संरचना छ, त्यसले त्यो प्रश्न खडा गर्छ। कांग्रेस, एमाले अहिलेको स्थितीमा सहमत हुनुहुन्छ भने हामीसँग सहमत गर्दैमा के बिग्रियो। उनीहरुको नेतृत्च्वमा कार्यान्वयन भयो भन्नु असाध्यै औपचारिकता हो। यो त हाम्रो दवावले भएको हो। कार्यान्वयन भइसकेको धर्मनिरपेक्ष, गणतन्त्रमा तँपाइहरु किन पाँच बर्ष पछाडि सहमति? हाम्रो एजेण्डा भनेर स्थापित गर्न हो? – नयाँ संविधानमा त त्यो कुरा संस्थागत भएको छैन। पहिला भएको हो। हमीलाई थाहाँ छ त्यतिबेला कांग्रेस, एमालेभित्रको आन्तरिक शक्ति संघर्ष कस्तो थियो। त्यहाँभित्र अहिले पनि बहस छ। अहिले राप्रपा नेपालको समेत उपस्थिती छ। यो स्थितीमा संरचनाले कतातिर लैजान्छ। नयाँ संविधानमा यो कुरा संस्थागत गछौं भन्न कांग्रेस, एमालेलाई के आपत्ति। बहुमत पाएका दलले कस्तो संविधान लेख्ने भन्ने स्वतन्त्रता त पाउनुपर्‍यो नी? – त्यो मिल्दैन। पहिला बनेका सहमतिहरु, आधारभूत कुरााहरु कार्यान्वयन गर्नुपर्छ। चुनावमा तँपाइहरु संघीयताको अलग अलग मोडेल लिएर जानुभयो, जसले मत पायो त्यस्तै बन्नु परेन र? – जनयुद्व र जनआन्दोलनको न्यूनतम संयुक्त म्याण्डेटको स्थायी रुपले क्रियान्वयन हुनुपर्छ। त्यो कुरा हामी संविधानमा संस्थागत गर्न गइरहेका छौं। अहिलेसम्म परिवर्तनको प्रमुख शक्तिको रुपमा नयाँ संविधानमा यी यी कुरा ग्यारेण्टी हुनुपर्छ भन्नु स्वभाविक भएन र। संघीयतामा यस्तो खालको यति प्रदेश भनेर लेख्न मात्र बाँकि हैन र? –शंका गर्ने प्रशस्त ठाउँ छ। आतमा उहाँहरु संघीयता पक्षमा हुनुहुन्न। समानुपातिक समवेशीकरण भनेको कस्तो हो? अर्को चुनाव पनि समानुपातिक भन्न खोज्नुभएको? – संसद्को अर्को निर्वाचनमा के गर्ने भन्ने सल्लाह गरौंला। राज्यका अंगमा समानुपातिक ढंगले समावेशीकरण होस् भन्ने मूल मर्म हो। तपाईको कुराको निचोड जे जे कार्यान्वयन भइसके त्यसबाट पछि हट्दैनौ भनेर कांग्रेस, एमालेले सहमति गर्नुपर्‍यो? – मूल कुरा जो कुरा हामी संविधानसभाको चुनाव र नयाँ संविधानको छलफल गर्दासम्म आइपुग्यौ त्यसबाट पछाडि जान मिल्दैन भन्ने नै हो। मतदानबाट पछि परेपनि एजेण्डा चाँहि हामीले सहमत गराएर मात्र कार्यान्वयन गरेका हुन् है भन्ने पार्न ठाउँ राख्दै हुनुहुन्छ? – त्यसरि किन भन्नुपर्‍यो। एजेण्डा त हाम्रै हो। सबैले थाहाँ पाएकै छ। संविधान सभा हाम्रै एजेण्डा हो। गणतन्त्र हाम्रै। समानुपातिक समावेशी हाम्रै। तँपाइहरुले केन्द्रीय समितिले गरेको संविधान संशोधनको निर्णय भन्दा पनि यो सहमतिको कुरा अझ फरक पर्‍यो हैन? – हामी यस्तो चाँहि पटक्कै गर्न चाँहदैनौ की राप्रपा नेपालको पनि सहमति लिन परोस। तपाईहरुको माग के हो त? – अग्रगामी शक्तिहरुकोबिचमा सहमति हुनुपर्‍यो। त्यसलाई ती शक्तिहरुको राजनीतिक सहमतिको आधारमा भनेर संवैधानिक रुपले व्यवस्थित गर्न सके अझ राम्रो हैन भने पनि यिनीहरुको बिचमा विश्वसनिय सम्झौता हुनुपर्‍यो। कार्यान्वयन गरेको कुरामा किन सहमति भनेर भएन भने। – हुँदैन भन्ने लाग्दैन। उहाँहरु विषयवस्तुलाई त्यसरि हल्का ढंगले लिनुहोला भन्ने नै हामीलाई लाग्दैन। अर्को संविधान सहमतीय आधारमा भन्ने हो की हैन? –सामान्यतया हो। उपलव्धि संस्थागत गर्न सहमतहरु बिच। चुनावमा संरचनागत हिसाबले राज्य नै लागेर धाँधली गरेको भनेपछि पार्टी, नेता कार्यकर्ताको कमजोरी विश्लेषण गर्नु नै परेन। कसैले पनि जवाफदेहि लिनुपरेन हैन? – हैन, पहिलो कुरा नै हामीले राज्यका सबै अंग, सिभिल सोसाइटी मिडियामा भनेको नै के हो भने धाँधलीको शंकालाई बल पुग्ने कुरालाई उत्तरित त गर्दिनुपर्‍यो नी। हाम्रो आन्तरिक सांगठनिक कमजोरी पनि छ भन्ने विवेचना भइरहेको छ। हामीले निर्मम आत्समिक्षा गर्नुपर्छ। यहाँहरु शव्दमा बारम्बार आत्मसमिक्षा गर्नुपर्छ भन्नुहुन्छ तर व्यवहारमा उतार्नहुन्न नी? – कम्युनिष्टको आत्मालोचना ठूलो हतियार थियो। त्यो हतियार अलिकति शव्द जार्गन जस्तो मात्रै हुनेखालको प्रकृया बढेर गएको छ। त्यसलाई मैले स्विकार गरेको छु। आत्मलोचना शव्दको उच्चारण मात्र हैन त्यसपछि गल्ती नदोहोर्‍याउने हो। त्यसलाई सच्याउने हो। त्यसमा कमी कमजेारी भएका छन् भन्ने् स्विकार्न कुनै आपीत्त छैन। निर्मम आत्मसमिक्षा कसरि हुन सक्छ? – हाम्रो पार्टीको चरित्र स्खलन भएकै हो। हामीले आफूलाई सर्वहारा, कम्युनिष्ट पार्टी भन्यौं। तर पनि हामी गम्भिर आत्मसमिक्षा गर्दा के पाउँछौ भने हाम्रो कम्युनिष्ट चरित्रमा स्खलन, आदर्शमा स्खलन, कार्यशैली र संस्कृतीमा पतन पकृया अगाडि बढेको छ। भ्रष्टता बढेको छ। पद प्रतिष्ठा सविधा मोह बढेर गएको छ। माथि माथि घुम्ने प्रवृत्ति बढेर गएको हो नै। दोस्रो कुरा संगठन निर्माणमा जति ध्यान दिनुपर्ने त्यति गएनौ। तेस्रो कुरा जनातको बिचमा जाने काममा पनि हाम्रो कमी कमजोरी भयो। त्यसले जनतासँगको सम्बन्ध जति गाडा हुनुपर्थ्यो त्यो भन्दा अलि खुकुलो बनायो। अर्को कुरा जनताले जुन परिवर्तनको आशा र आकाँक्षा राखेका थिए त्यो हामीले गर्न सकेनौं। त्यसले पनि जनता र हाम्रो सम्बन्धमा खुकुलोपन ल्याएर दुरी बढाइदिएकै हो। एजेण्डामा पनि चुक्यौं की भन्ने समिक्षा गर्नुभएको छ? – एजेण्डामा पनि छलफल गर्नुपर्छ भन्नेमा छौं। एउटा कम्युनिष्ट क्रान्तीकारी, देशभक्ति, राष्ट्रियताको पहरेदार शक्ति हुनुपर्छ, हामी त्यस्तै हुनुपर्थ्यो। हामीले त्यस्तो स्थिती पैदा गर्न सकेनौं। त्यसमा पनि के हो, के हो भन्ने स्थिती त बनाएनौं?
मोरङको मधुमल्ला गाविस–५ स्थित जंगलमा विस्फोटक पदार्थ फेला परेको छ। इलाका प्रहरी कार्यालय उर्लाबारीको टोलीले बुधबार विहान ६ बजे आमडाँडा र नमुना सामुदायिक वनको सीमानमा जंगलको खोल्सीमा विस्फोटक पदार्थ भेटाएको हो। पाँच वटा जुटको बोराभित्र रहेको सेफ्टी फ्युज ४ हजार मिटर र दुईवटा इलेक्ट्रोनिक्स फ्ला लाइट फेला पारेको इलाका प्रहरीका निरीक्षक वेदप्रसाद गौतमले बताए। बरामद विस्फोटक पदार्थ नेपाली सेना सुरक्षा बेस टाँडीमा राखिएको छ। विस्फोटक पदार्थ कसले र किन राख्यो भन्नेबारे अनुसन्धान भइरहेको प्रहरीले जनाएको छ।
एमाओवादीका केन्द्रीय सदस्य तथा मोरङ निर्वाचन क्षेत्र नम्बर २ का उम्मेद्वार कुमारप्रसाद पौडेलको गाडी गएराती अज्ञात समूहले तोडफोड गरेको छ । चुनाव प्रचार प्रसारका लागि प्रयोग गरिएको को १ च ४७५० नम्बरको राईनो गाडीमा राति २ बजेतिर पथरीस्थित कोचिला राज्य समिति सदस्य एवं क्षेत्र नम्बर २ को चुनाव प्रचार प्रसार परिचालन समितिका संयोजक देवराज भण्डारीको घरमा पार्किङ गरि राखिएको अवस्थामा तोडफोड भएको हो । तोडफोडबाट गाडीको अगाडीको सिसा फुटेको छ । गाडी तोडफोड गर्ने समूहको खोजी भइरहेको प्रहरीले जनाएको छ । यता उम्मेदवार पौडेलले भने चुनाव वहिष्कार गर्ने समूहले आफ्नो गाडी तोडफोड गरेको आरोप लगाएका छन् ।
सरकारले विद्युतीय हस्ताक्षर लागू गर्न नसक्दा एउटा मूल्यवान् मेसिन कामै नलाग्ने अवस्थामा पुगेको छ। सरकारले दुई वर्षअघि दुई करोड रुपैयाँमा खरिद गरेको विद्युतीया हस्ताक्षर मापन मेसीन काम नलाग्ने अवस्थामा पुगेको आजको अन्नपूर्णपोष्टमा खबर छ। उक्त मेसिन दुई वर्षदेखि गृह मनत्रालयसँगै रहेको राष्ट्रिय सूचना प्रविधि केन्द्रमा थन्किएको छ। मेसिन दुई वर्षअघि भारतको एचसीएल कम्पनीबाट खरिद गरिएको थियो। सरकारले स्वदेश र विदेशमा हुने कारोबार सहज गराउन विद्युतीय हस्ताक्ष्र ऐन र त्यसअनुसार नियमावली जारी गरेको थियो। तर, कार्यान्वयन हुन नसकेका कारण मेसीन सञ्चालन हुन सकेको छैन।
राष्ट्रिय जनमोर्चाका अध्यक्ष चित्रबहादुर केसीले 'सङ्घीयताकै कारण संविधान बन्न नसकेको' भन्दै यसको खारेजी गर्नु मुख्य आवश्यकता रहेको बताएका छन्। प्रगतिशील पत्रकार सङ्घ अर्घाखाँचीले आज गरेको पत्रकार सम्मेलनमा नेता केसीले एमाओवादीले भने जस्तो जातीय सङ्घीयता कुनै हालतमा स्विकार्न नसकिने पनि बताए। 'सङ्घीयता देशका लागि आवश्यकता होइन, यो विदेशीको इशारामा जबर्जस्ती ल्याइएको नारा हो' उनले भने । केसीले राजावादी राजतन्त्र ब्युँताउन लागिपरेकाले गणतन्त्रका पक्षधर एकजुट हुनुपर्नेमा जोड दिए। उनले माओवादीलाई चुनावमा ल्याउन मुख्य दलले प्रयत्न गरे पनि ऊ नै चुनावबाट टाढा रहन खोजेको आरोप लगाए। नेता केसीले देश टुक्रयाउन खोज्ने शक्तिलाई अर्को संविधानसभा निर्वाचनमा परास्त गरिने दृढता पनि व्यक्त गरे ।रासस
मलाई तिथिमिति सितिमिति याद हुन्न, इतिहासमा रुचि छ, त्यसैले घटनाक्रम याद हुन्छ, फेरि मिति सम्झन नसक्दा फेल खान्छु। यो घटना सन् २००८ डिसेम्बर महिनाको हो। तिनताक म रेडियो उत्पादनको काम गर्थें। रेडियो सुन्नु मेरो सानैदेखिको बानी थियो, स्कुले र कलेज जीवनको सबैभन्दा भरपर्दाे साथी भनेको रेडियो नै भयो (अरु साथीहरु क्ताकता पुगे तर रेडियोले अझै आफ्नै धर्म छाडेको छैन, परेको बेलामा साथ दिएर)। त्यही साथीले मलाई रोजीरोटीको मेसो पनि मिलायो, पत्रकारिताको एक कक्षा नपढे पनि रेडियो उत्पादनमा जेनतेन लागिरहेकै थिएँ। कुनै कार्यक्रम उत्पादनको सिलसिलामा एचआईभी संक्रमित पुरुष र महिलासँग अन्तर्वार्ता लिन पुग्नु थियो महाराजगन्ज। १ बजे पुग्छु भनेको थिएँ, एचआईभी संक्रमितको हकहितको क्षेत्रमा काम गर्ने संस्था नेपानमा। १२ बजे निस्किएँ, पुल्चोकबाट। पुल्चोक इन्जिनियरिङ कलेज अगाडि तनाव थपिँदै थियो, जसोतसो गइयो थापाथली पुलसम्म। त्यहाँबाट अघि जान कुनै ट्याक्सीले मानेनन्। म लुखुरलुखुर अघि बढें, थापाथाली इन्जिनियरिङ कलेजअघि पुग्दा भागाभाग थियो, मानौं कि कतै आगो लागेर त्यसबाट बच्न भागिरहेछन् मानिसहरु र गाडीहरु। अझै अघि बढेँ, दुईवटा सरकारी गाडी, एउटा सानो पिकअप जस्तो गाडी र अर्काे अलि पुरानो गाडी आधा जलिरहेका थिए। त्योसँगै नेविसंघको झण्डा बोकेर केही विद्यार्थी नारा लगाइरहेका थिए, इन्जिनियरिङको विद्यार्थीले जलाएको गाडी देखेर मलाई किन र के कारणले बन्द गरेको भन्नेतिर कुनै चासो गएन। केवल हेरिरहेँ गरिब जनताले तिरेको करले किनेको बिसौं लाख पर्ने जलिरहेका गाडीहरु। त्यसपछि एउटा सेतो र हेर्दा एकदमै नयाँ लाग्ने प्राडो नजिकै आयो, त्यसलाई फेरि झण्डा बोकेका केही युवाले रोके र चाबी खोसे। ड्राइभरलाई हप्कीदप्की लाएपछि डा«इभर त्यहाँबाट उग्र विद्यार्थीलाई गाडी जिम्मा लगाएर भागे। ड्राइभर भागेपछि अगाडि उभिएको एउटा विद्यार्थीले झण्डा बोकेर नारा लगाइरहेको अर्काे विद्यार्थीसँग सलाई माग्यो, उसले अर्काेलाई बोलायो, त्यो अर्काे विद्यार्थी जिन्सको पाइन्टको गोजी छामछुम गरेर सलाईको बट्टा खोज्दै थियो। मैले आँखाअगाडि दुईवटा गाडी जलिरहेको देख्दै थिएँ, अबको केही क्षणमै करोड पर्ने नयाँ प्राडो पनि जल्न गइरहेको थियो। उता एउटा इन्जिनियर विद्यार्थी त्यो नयाँ प्राडोको टायरमा आगो बाल्न लागिरहेको थियो, त्यत्तिबेलासम्म मैले १०० नम्बरमा फोन गरेर प्रहरीलाई खबर गर्न भ्याइसकेको थिएँ, ‘थापाथली क्याम्पसको ठिक अगाडि एउटा सेतो गाडीमा आन्दोलन गरिरहेका विद्यार्थीले आगो लगाउन लागेका छन्, तुरुन्त आउनुपर्यो।’ उताबाट सहज तरिकाले जवाफ आयोे, ‘हुन्छ।’ जवाफ त हुन्छ आयो तर प्रहरी आइपुगेको थिएन, यता विद्यार्थीहरु सलाई कोरेर आगो बाल्न खोज्दै थिए, सम्भवत पाइन्टको गोजीमा राखेको त्यो सलाईको बट्टा पसिनाले भिजेको थियो, सजिलै आगो बलिरहेको थिएन। २—३ मिनेट त्यस्तै भैराख्यो, सलाई कोरिरहेको विद्यार्थी केटो करायो, ‘कसैसँग लाइटर छैन, सलायो सलाई बल्दै बलेन यार।’ मैले फेरि फोन गरें १०० मा र भनेँ, ‘गाडी जल्न लागिसक्यो, थापाथली क्याम्पसअघि छिटो पठाउनुपर्यो।’ उताबाट उस्तै सजिलोसँग जवाफ आयो, ‘खबर भैसक्या छ, माइतीघरमा भएको टोली आउँदैछ।’ टोली देखा परिसकेको थिएन, उता उग्र विद्यार्थी टोली दुईवटा गाडी जलाएर तेस्रो गाडी जलाउने ध्याउन्नमा थियो। एउटाले लाइटर र मिनरल वाटरको बोतलमा सम्भवत पेट्रोल या मट्टितेल लिएर कुद्दै आयो, त्यत्तिनै बेला माइतिघरबाट दंगा प्रहरीको करिब २५ जनाजतिको टोली पनि कुद्दै आउँदै गरेको देखियो। झण्डा बोकेको विद्यार्थी करायो, ‘ए, पुलिस आउन लाग्यो केटा हो, छिटो अगो लगा।’ टायरमा सानो आगो लाग्न शुरु गरेको थियो तर दंगा प्रहरीले निभाइहाले। त्यत्तिबेलासम्म त्यो आगो लगाउने नाइके र अन्य विद्यार्थी थापाथली क्याम्पसको गेटमा छिर्न भ्याए। एउटा करायो, ‘थुक्क साला क्या नयाँ गाडी थियो यार, जलाउनै पाइएन।’ त्यसको केही बेरपछि साइरन बजाउँदै दमकल आयो र आधा जलिसकेको गाडी निभाउन थाल्यो। मेरो पालो फेरि १०० मा फोन गरेँ अनि पुलिस पठाएकोमा धन्यवाद भनें र महाराजगन्जतिर लागें। उताबाट उस्तै सजिलोसँग जवाफ आयो, ‘ठिक छ ठिक नो प्रोब्लम।’ बोलाएको ठाउँमा ढिलो पुग्ने मेरो पुरानै रोग हो, त्यो दिन पनि त्यसै भयो। अन्तर्वार्ता दिन कुरेर बसेका केही महिला र पुरुषले त्यो दिन २ घण्टा कुर्नुपर्यो। सगौरव गाडी जलेको कहानी भनेपछि तिनले पनि खासै माइन्ड गरेनन्। आफूलाई ढिलो पुगेको र केही मानिसलाई कुराएको ग्लानिभन्दा पनि एउटा करोडको सरकारी गाडी जल्नबाट जोगाएकोमा खुशी थियो। अन्तर्वार्ता लिएर फर्कँदै गर्दा मैले सोचेँ, आज गएर डायरी लेख्छु। तर लेखिन, जुन मेरो स्वभावअनुसार स्वभाविक थियो। केही महिनापछि कोठा मिलाउँदा डायरी देखियो र त्यो डायरी लेख्छु भनेको सम्झिँए र त्यो साँझ यस्तो लेखें। ‘देशका कर्णधार भनिने अझ इन्जिनियरहरु जसले निर्माण गर्छन्, सृजना गर्छन् भन्ने विश्वास गरिन्छ। उनीहरु नै किन नेपाली जनताले सकिनसकी तिरेको करबाट किनिएको करोड पर्ने गाडी जलाउन खोज्छन्? अझ त्यो विद्यार्थी केटोले थुक्क गाडी जलाउन पाइएन भन्यो, त्यो गाडी जलाउन पाएको भए के हुन्थ्यो? उसको माग पूरा हुन्थ्यो? देशमा केही परिवर्तन आउँथ्यो? करोड रुपियाँको गाडी किन्न करौडौं नेपालीले पसिना बगाएर सरकारलाई कर तिर्छन्, यता देशको उन्नतिको लागि राजनीति गर्छु भन्ने लोकतान्त्रिक पार्टीको इन्जिनियरिङको विद्यार्थी भने त्यही गाडी आगो लगाउन नपाएकोमा आफैँलाई धिक्कार्छन्। धिक्कार ती झण्डा बोकेर आफ्नो विवेक बोक्न बिर्सने विद्यार्थीहरुलाई।’ छोटो डायरी लेखिसकेपछि माथि मिति लेख्न खोजें, सन् २००८ डिसेम्बर महिना गते सम्झना भएन त्यसैले लेखें ‘पछि सम्झेर लेख्ने।’ त्यो कति गते हो मलाई याद छैन तर इन्जिनियरिङको विद्यार्थीले गाडी जलाएको, नयाँ जलाउन खोजेको र आफूले जल्नबाट बचाएको घटना कहिले बिर्सन सकिन्न। शायद ती आगो लगाउने विद्यार्थी अहिलेसम्म इन्जिनियर भैसके होलान्, अझ विद्यार्थी राजनीतिबाट तरुण राजनीतिमा प्रवेश गरे होलान्। तिनलाई सरकारी गाडी जलाएकोमा कत्तिको विस्मात् लाग्दो हो?
सशस्त्र द्वन्द्वका कारण स्थापना हुन नसकेको जिल्लाको एक प्रहरी चौकी १३ वर्षपछि स्थापना गरिएको छ । विसं २०५७ मा स्थापना गर्नुपर्ने पर्वतको भंगरा प्रहरी चौकी १३ वर्षपछि आज स्थापना गरिएको हो। चौकीमा एक जना सहायक प्रहरी निरीक्षकसहित ६ जना प्रहरी खटिएका छन्। पर्वतमा योसँगै २४ वटा प्रहरी एकाइ पुगेका छन्। जिल्ला प्रहरी कार्यालय, तीन इलाका प्रहरी कार्यालय र २१ प्रहरी चौकी रहेका छन्। विसं २०५७ मा चौकी स्वीकृत भए पनि द्वन्द्वका कारण स्थापना हुन सकेको थिएन। पछिल्लो समयमा पनि जनशक्ति अभावका कारण चौकी राख्न नसकिएको प्रहरी नायब उपरीक्षक श्यामकृष्ण अधिकारीले जानकारी दिए। विसं ‘२०५७ देखि नै दरबन्दी कायम थियो तर द्वन्द्व र अन्य कारणले चौकी स्थापना हुन सकेको थिएन’ उनले भने। गत वर्ष पनि भोर्ले र भुकदेउरालीमा चौकी पुनःस्थापना गरिएको थियो । चौकीको भाडा गाविसले तिर्ने गरी अस्थायी व्यवस्था मिलाइएको छ। चौकीको प्रमुख जिल्ला अधिकारी उमेशकुमार ढकालले उद्घाटन गरे। रासस
नेपालमा यतिखेर एकजना पुलिस अफिसरको सर्वाधिक चर्चा भइरहेको छ । हाम्रो देशमा यस किसिमका चर्चा बेलाबेलामा हुने गर्छन् । हरेक पटक हुने चर्चा, परिचर्चा र प्रशंसामा एउटै विशेषता हुने गर्छ, केवल पात्रहरुमात्रै फरक हुन्छन्। एसएसपी रमेश खरेलको बारेमा अहिले भइरहेको चर्चा यसअघि बाबुराम भट्टराई, अनुराधा कोइराला, दिलशोभा, प्रशान्त तामाङलगायतको नाममा हुने गरेको थियो। स्मरण रहोस्, अहिले त्यही भीड खरेलको जयजयकार गर्दैछ । वातावरण यस्तो देखिँदैछ, अबको केही दिनपछि रमेश खरेलको पक्ष र विपक्षमा सडकमा जुलुस निस्कियो भनेपनि अस्वाभाविक हुने छैन। केही समय अघिसम्म उल्लेखित नामहरुका बारेमा हामीले यस्तै एकोहोरो प्रशंसा गरिरहेका थियौं । आज ती पात्रहरु कहाँ छन् ? कसैलाई केही मतलब नै छैन । तीमध्ये कतिपय त प्रशंसाको भेलले बगाएर बेपत्ताजस्तै छन् । मान्छेलाई प्रशंसा र प्रोत्साहन आवश्यक छ । तर त्यसको भार थेग्नै नसक्ने गरी वा अनावश्यक रुपमा प्रशंसा गर्दा मानिसले आफ्नै धरातल बिर्सिएका अनुभव समेत हामीसँग छन् । अहिले खरेलको चर्चा यति धेरै भइरहेको छ कि त्यसले उनलाई एक असल पुलिस अफिसरबाट शुद्ध सेलिब्रेटी बनाउने सम्भावना छ। खरेलकै शब्दमा भन्ने हो भने नेपाल प्रहरीभित्र सयौं असल अफिसरहरु छन्, जसबाट कसैले पनि गलत नियतले फाइदा लिनसक्ने सम्भावना नै छैन। त्यसोभए हामी किन खरेलकै पछि दौडिरहेका छौं त ? खरेलको चर्चा, परिचर्चाको एकमात्र कारक भनेको उनको कर्तव्यप्रतिको दृढता हो । यो उनको प्रतिबद्धता भन्नुस् वा जिद्दीको हो। उनी अहिले जे गरिरहेका छन्, त्यो एक प्रहरी अधिकारीको न्युनतम आचरण र कर्तव्यको दायराभित्र पर्ने कामभन्दा बढी केही होइन । प्रहरी अधिकृतको काम भनेकै कानुनको कार्यान्वयन गरी शान्ति सुरक्षा कायम गर्नु हो । यसर्थ खरेललाई अनावश्यक रुपमा प्रशंसा गर्दै सेलिब्रेटी बनाइरहनु आवश्यक छैन । उनी आफ्नो कामको मुल्यांकन र प्रोत्साहनको हकदार अवश्य छन्। तर, यसको अर्थ यो होइन कि खरेल बाहेकका सबै प्रहरी अधिकृतहरु कामै गर्दैनन् । त्यसैले रमेश खरेललाई प्रोत्साहन गरौं । उनलाई पर्नसक्ने अप्ठ्यारोबारे सचेत बनाऔं र असल काम गर्न हौसला प्रदान गरौं । रमेश खरेललाई शुद्ध सेलिब्रेटी होइन, असल पुलिस अफिसर बन्न दिऊँ ।
प्रधानमन्त्री सुशील कोइरालाले परराष्ट्र मामिलासम्बन्धी विज्ञ र कूटनीतिक क्षेत्रमा लामो अनुभव सङ्गाल्नुभएका व्यक्तित्वहरुसँग शनिबार छलफल गरेका छन् । प्रधानमन्त्री कोइरालाले आफ्नो सरकारी निवास बालुवाटारमा उनीहरुलाई बोलाएर आसन्न भारत भ्रमणका विषयमा केन्द्रित रहेर छलफल गरी राय सुझाव लिएका हुन् । छलफलमा भारतका लागि पूर्व नेपाली राजदूत प्रा लोकराज बराल, पूर्व राजदूत डा भेषबहादुर थापा, दुर्गेशमान सिंह, शम्भुराम सिम्खडा, पोषराज पाण्डे, डा केदारभक्त माथेमा, गेजा शर्मालगायतको सहभागिता थियो । छलफलपछि सञ्चारकर्मीसँग कुरा गर्दै पूर्व राजदूत बरालले प्रधानमन्त्रीको सद्भावना भ्रमण भएकाले दुई देशबीचको पारस्परिक हित र नेपालको विकासमा केन्द्रित रहेर कुरा गर्न सुझाव दिइएको बताए । यसैबीच नेपाली काँग्रेसका पदाधिकारीहरुको बैठक प्रधानमन्त्री निवास बालुवाटारमा आज बिहान बस्यो । बैठकमा प्रधानमन्त्रीको भारत भ्रमण, संविधानसभामा मनोनय हुने २६ प्रतिनिधि तथा वर्तमान समसामयिक राजनीतिक विषयमा छलफल भएको काँग्रेसले जनाएको छ । रासस
युरोपको चर्चित ब्रान्ड सुभारी र रोदीमुङले दुईसाताअघि कमलपोखरीस्थित सिटी सेन्टरमा रहेको आफ्नो सोरुम हटाएको छ । दरबारमार्गस्थित टाइम्स स्क्वायर मल सञ्चालनमा आएको तीन वर्ष वितिसक्दा पनि अधिकांश सटर अझै आधा खाली छन् । प्रमुख व्यापारिक केन्द्र न्युरोडको खिचापोखरीस्थित पशुपति प्लाजाका चौथो र पाँचौ तलाका आधा सटर खाली छन् । यस्तै २०६० बैशाखदेखि सञ्चालनमा आएको ललितपुरस्थित ललितपुर विशालबजार बन्द भइसकेको छ । राजधानीमा सञ्चालित केही ठूला सपिङ मल व्यवसाय घटेका यी केही उदाहरण मात्र भएको आजको कारोबारमा खबर छ । राजधानीका अन्य ठूला तथा साना सपिङ मलको अवस्था नाजुक छ । पछिल्लो समय राजधानीमा धमाधम सपिङ मल खुल्न थालेपछि व्यापार कम हुँदा सटर खाली हुने क्रम बढेको मल सञ्चालकहरु बताउँछन् । पाँच बर्षयता जुन गतिमा ठूला व्यापारिक केन्द्र खुल्ने क्रम बढेको छ, त्यही अनुपातमा पसलकबल खाली हुन थालेका छन् । यसले मलको लगानी जोखिममा परेको छ । राजधानीमा मात्रै तीन दर्जन बढि सपिङ मल सञ्चालनमा छन् । यी मलमा निजी क्षेत्रले अर्बा रुपैयाँ लगानी गरिसकेको छ । निर्माण भइसकेका अधिकांश ठूला मलमा व्यापारी नै नआएपछि सटर भाडामा छ सम्पर्क गर्नु होला भन्ने सूचना टाँसिएका छन् । सोचेअनुसार व्यापार नभएपछि व्यापारमा मन्दी आएर भाडा तिर्न नसक्ने अबस्था आएपनि सोरुम वन्द गरिएको सञ्चालकहरु बताउँछन् । सिटी सेन्टर व्यवस्थापन कम्पनीका प्रवन्ध निर्देशक राजेन्द्र अर्यालले २० प्रतिशत सटर खाली रहेको वताए ।
मनकामना केबुलकारको टिकट शुल्कमा भारी वृद्धि गरिएको छ। महँगी बढेको भन्दै साउन १ गतेदेखि लागू हुने गरी व्यवस्थापनले टिकटको शुल्कमा रु १५० बढाएको हो। यसअघि टिकटको मूल्य रु ४२५ कायम थियो। सबै क्षेत्रमा महँगी बढेको कारण टिकट शुल्क बढाउनुपरेको मनकामना दर्शन प्रालिका प्रबन्धक डिएन कायस्थले बताए। सो केबुलकार नेपालको पहिलो र एकमात्र केबुलकार हो। चितवनको दारेचोक गाउँ विकास समिति वडा नं ३ कुरिनटारबाट केबुलकार चढेर गोरखाको मनकामना मन्दिरको दर्शन गर्न जाने श्रद्धालुको ठूलो भीड लाग्ने गर्दछ। मूल्य वृद्धिसँगै मन्दिर दर्शनका लागि जाने भक्तजनहरु प्रत्यक्ष प्रभावित हुने भएका छन्। रासस
दोस्रो संविधानसभाको निर्वाचनमा भएको संस्थागत धाँधली र षड्यन्त्रबारे उच्चस्तरीय छानविन आयोग गठन नभएसम्म एमाओवादीसहित १८ दलीय मोर्चाले संविधानसभामा सहभागी नहुने निर्णय गरेको छ । सोमबार एमाओवादी मुख्यालय पेरिसडाडामा बसेको मोर्चाको बैठकले निर्वाचनमा भएको भनिएको धाँधलीको छानबिन गर्न उच्चस्तरीय छानबिन आयोग गठन नभएसम्म निर्वाचन अयोगमा समानुपातिकतर्फको सूची नबुझाउने निर्णय गरेको हो । एमाओवादीलगायत १८ दलले सहमतिका आधारमा संविधान जारी गर्नु पर्ने भन्दै धाँधलीको छानविनसहितको माग पूरा नभएसम्म संविधानसभामा नजाने निर्णय यसअघि नै गरिसकेका छन् । यस्तै उनीहरुले नयाँ निर्वाचनको परिणाम आइसकेको सन्दर्भमा अध्यादेशमार्फत् संविधान संशोधन गर्न नहुने निर्णय गरेका छन् । नयाँ निर्वाचन भइसकेको सन्दर्भमा राजनीतिक सहमति नभएसम्म संविधान संशोधन गर्न नपाउनेसमेत निर्णय गरेको बैठकमा सहभागी एक नेताले सेतोपाटीलाई बताए । अन्तरिम संविधान २०६३ मा भएको व्यवस्थाअनुसार निर्वाचन आयोगले निर्वाचन गराई परिणाम पनि सार्वजनिक भइसकेको सन्दर्भमा अध्यादेशबाट संविधान संशोधन गर्न पाइदैन।' एमाओवादीका नेता वर्षमान पुनले बताए । एमाओवादी, संघीय समाजवादी पार्टी नेपाल, मधेसी जनअधिकार फोरम नेपाल, तराई मधेस लोकतान्त्रिक पार्टी, सद्भावना, तराई मधेस सद्भावना पार्टी, संघीय सद्भावना पार्टी, मधेसी जनअधिकार फोरम (गणतान्त्रिक), राष्ट्रिय जनमुक्ति पार्टी, थरुहट तराई पार्टी, संघीय लोकतान्त्रिक राष्ट्रिय मञ्च थरुहट, मधेसी समता पार्टी, जनजागरण पार्टी र नेपाली जनता दल छन् । यसैबीच कार्यदलले संविधानसभा निर्वाचनमा भएको भनिएको धाँधलीको छानबिनका लागि दवाव दिने सहितको अवधारणा पेश गरेको छ ।
न्यूनतम साझा कार्यक्रममा सरकारले अत्याधुनिक क्रिकेट स्टेडियम बनाउन छिटोभन्दा छिटो पहल गर्ने उल्लेख गरेको छ। सरकार निर्माणको महिना दिनपछि साझा कार्यक्रम सार्वजनिक गर्दै क्रिकेट स्टेडियम बनाउने कुरालाई प्राथमिकतामा राखेको सरकारले जनाएको छ। मंगलबार दिउँसो सरकारका प्रवक्ता तथा सूचनामन्त्री मिनेन्द्र रिजालले सिंहदरवारस्थित योजना आयोगको सभाहलमा सरकारको साझा कार्यक्रम प्रस्तुत गरेका थिए। सरकारले ल्याएको कार्यक्रममा सामाजिक सुरक्षा ऐनलाई प्रभाकारी बनाउने , कर्णालीको विकासका लागि एकिकृत विकास कार्यक्रमलाई प्रभावकारी कार्यन्वयन गर्ने लगायत, विकास निर्माणलाई तीब्र बनाउने उल्लेख छ। सहमतिय राजनीतिको मर्म र भावनालाई आत्मसात गर्ने पनि सरकारले आफ्नो नितिमा उल्लेख गरेको छ। पञ्चशील र विश्वशान्तिको सिद्धान्तको आधारमा सरकारले आफ्नो विदेश निति अख्तियार गर्ने जनाएको छ। सरकारले मंगलबार सार्वजनिक गरेको साझा कार्यक्रममा मन्त्रिहरुको आचारसंहिता पनि तोकेको छ। संविधान, कानुन, मानवअधिकारको पालना गर्नुपर्ने छ। सरकारले मन्त्रिहरुका लागि महंगो र अनावश्यक भोजभतेर तथा पार्टीहरु नगर्ने र त्यस्ता पार्टीहरुमा जान नहुने, मितव्ययी जीवनशैली अपनाउनुपर्ने, दलिय सहमतिलाई सम्मान गर्नुपर्ने आचारसंहिता तोकेको छ। त्यस्तै पदीय गोपनियता कायम राख्दै मन्त्रालयका काममा व्यक्तिगत स्वार्थबाट प्रेरीत नहुने र मितव्ययी हुनुपर्ने पनि आचारसंहितामा उल्लेख छ।
आफ्नो मालिकको डेविट कार्ड चोरी गरी एक लाखभन्दा धेरै रकम खर्च गर्ने एक चालकलाई प्रहरीले पक्राउ गरेको छ । काठमाडौं महानगरपालिका ३ चक्रपथ कपनमार्ग बस्ने ८० वर्षका प्रयागदत्त तिवारीको भिसा डेबिट कार्ड चोरीमा संलग्न रहेको अभियोगमा उनकै ड्राइभर विष्णु भट्टराईलाई प्रहरीले पक्राउ गरेको नयाँ पत्रिकामा खबर छ । प्रहरीले काभ्रे महेन्द्रज्योति घर भएका भट्टराई र उनका साथी कपिल बुढाथोकीलाई सोमबार पक्राउ गरेको हो । उनीहरुले तिवारीको डेबिट कार्ड चोरी गरी डिपार्टमेन्ट स्टोरबाट एक लाखभन्दा धेरै खर्च गरेका थिए । तिवारीको डेबिड कार्ड प्रयोग गरी उनीहरुले चुच्चेपाटीस्थित भाटभटेनी सुपरमार्केटबाट विभिन्न सामान खरिद गरेका थिए । पछि तिवारीले आफ्नो कार्ड हराएको भन्दै बैंक र प्रहरीमा उजुरी दिएका थिए । महानगरी प्रहरी वृत्त बौद्धका डिएसपी श्यामसिंह चौधरीका अनुसार चोरी गरेको डेविटकार्डमार्फत उनीहरुले भाट्भटेनी सुपरमार्केटको विभिन्न शाखाबाट ६३ हजार रुपैयाँ मूल्य पर्ने कलर टेलिभिजन, पाँच हजार पाँचसय पर्ने राइसकुकर, २० हजार बराबरका जिन्स पाइन्ट, अन्य खाद्य पदार्थ र नौ हजार एक सय ९५ रुपैयाँ पर्ने मोवाईल खरिद गरेका थिए । सपिङ गर्दा पिन कोर्ड नचाहिने भएकाले उनीहरुले डिपार्टमेन्ट स्टोरमा पटक पटक गएर सपिङ गरेका थिए।
१. उसले ट्रक रोक्छ। बाहिरको कुहिरो देखेर उसलाई निस्कने मन छैन। न्यानो घाम लाग्दा पनि उसलाई यो ठाउँमा यस्तै हुन्थ्यो। ऊ पाइन्टको गोजी छाम्छ, ठाउँ-ठाउँबाट सुर्ती निस्कन खोज्दै गरेको चुरोट मात्र बाँकी छ। ऊ चुरोट सम्याउन थाल्छ। औंलाले चुरोटको शरीरलाई कसिरहेको हेर्दै उसका आखाँहरु टोलाउँछन्। उसलाई लाग्छ यो ठाउँमा अहिले हैन, कुनै पुरानो समयमा ऊ चुरोट सल्काउन खोज्दै बसिरहेको छ। त्यतिखेर बाहिर ठूलो पानी परेको हुनुपर्छ। ट्रकको छेउबाट मोटरसाइकल बतासिँदै हराउँछ। ऊ अगाडिपट्टीको सिसा हेर्छ। शीतहरु टाँसिएर बसेका छन्, उसले वाइफर अन गरिदिन्छ; बाहिर अझै उस्तै कुहिरो छ, ऊ ढुक्क हुन्छ पानी परेको छैन। ऊ ट्रकबाट बाहिर निस्कन्छ। सलाई कोर्छ, काँटी ओसिएका छन्। काँटी कोर्दै फाल्दै कोर्दै फाल्दै; बल्छ। बल्न नसकेका काँटीहरु सडकको ओसिएका पिचमाथि यताउता छुट्टिएर खसेका छन्। ऊ चुरोट तान्दै सडकबाट उकालो चढेको सानो बाटोतिर लाग्छ। चुरोटको धुँवा कुहिरोसँग मिसिँदै कुहिरो भइरहेका छन्। बाटो रातभरिको चिसोले कक्रिएर बसेको छ। उसले थाहा पाउँछ यतिका वर्षहरुपछि पनि उसलाई यो बाटोको बानी परिसकेको रहेनछ। “यो बाटो हिन्ने म मात्र हुँ,” उसले सोच्छ। बाटो छेउका घाँसहरु शितले भिजेर अर्कै खालको हरियो भएको छ। यस्तो खालको हरियोलाई गाईबस्तुहरले पनि चिन्न सक्दैनन् रे, उसले कतै सुनेको थियो। घाँसका बुट्यान भएतिरबाट हिँड्न थाल्छ। घाँसको टुप्पोमा अड्किएका शितहरुले पाइन्टको फेद हुँदै मोजा नलगाएको गोडा भिजाएको ऊ महसुस गर्न सक्छ। ऊ अझै कुहिरो मात्र देख्छ, उसलाई थाहा छ अब केही पाइला मात्र हुन्, तर उसले कहिले भेटेन भने? खुसी हुनु पर्ने हो जस्तो लाग्छ उसलाई। ऊ ढुक्क हुन्छ, आफैंले बगरमा लुकाएको पैसा धेरै दिनपछि भेटेजसरी। कुहिरोमा शिशाकलमले कोरेको जस्तो परिधि उसको पाइलाको गतिसँगै ढलानहरुमा तुवाँलो बगिरहेको एकतले घर बन्छ। ऊ रोकिन्छ। ऊ आज यहाँ नआई पनि हराउन सक्थ्यो। “तेल्ले देखि सकी,” उसले सोच्छ, “कि म सेतो मात्र देखिन्छु?” घरको कौसीमा एउटा ठुलो खिया लागेको साइनबोर्ड छ, साइनबोर्डमा लेखिएका कुराहरु लगभग मेटिइसके। उसलाई कण्ठ छ, धेरै पहिले त्यो साइनबोर्डले चुरोटको विज्ञापन गर्थ्यो। आजकल त त्यो कम्पनीको चुरोट बजारमा पाउन पनि छोडिसक्यो। “साहस” वा “यात्रा” ऊ नाम सम्झने प्रयास गर्छ, उसले पनि बिर्सन थालेछ। साइनबोर्डको कुनापट्टि एउटा मैलो पेटिकोट लत्रेको छ, खुइलेको रातो रंगको। साइनबोर्डको मुनि बन्द सटर छ। यो डाँडामा यो मात्र एक्लो घर हो। सुरुका दिनहरुमा उसलाई अचम्म लाग्थ्यो यस्तो भुतजस्तो डाँडामा सिमेन्टीको घर बनाउने मान्छेबारे सोच्दा। उसले कहिले थाहा पनि पाएन, अरु कसैलाई पनि थाहा थिएन होला, त्यो मान्छेको बारे। पहिले यो ठाउँ कहिले सुनसान हुँदैनथ्यो, त्यो सटरछेउको मधुरो निलो बल्ब सधैँ बलिरह्न्थ्यो। उसलाई अझै याद छ ऊ पहिलो चोटि यो ठाऊँ आएको दिन। उसले परै सडकबाट त्यो साइनबोर्ड देखेको थियो। पहिलोचोटि साइनबोर्डका ती चित्र देख्दा नै उसलाई केही कुराको यादजस्तो झिल्को आएको थियो, बिर्सिएको पुरानो सपनाको झझल्को जस्तो। साइनबोर्डमा एउटा ठुलो अजङ्गको मान्छेको चित्र थियो। मान्छे धेरै कालो थियो, ऊ आफ्ना सबै दाँतहरु देखाएर हाँस्न खोज्दै थियो। मान्छेको पछाडि मधुरो हिमाल, हिमाल माथि उडिरहेको हेलिकप्टर। मान्छेले जिउमा केही लगाएको थिएन, तल ठाउँठाउँमा च्यातिएको आर्मी पाइन्ट, टाउकोमा पुलिसले लगाउनेजस्तो क्याप। उसको खुट्टाछेउ एउटी केटी घुँडा टेकेर आफ्नो हात केटा भएतिर बढाउन खोज्दै थिई, मान्छे केटीको हातको वास्ता नगरी चुरोट तान्दै थियो; “कि त्यो केटी केटासँगै उभिएकी थिई?” ऊ घर भएतिर अगाडि बढ्छ। ऊ ढोका छेउ केहिबेर त्यसै उभिरहन्छ। उसलाई थाहा छ ढोकामा चुकुल लगाएको छैन। आफू आएको थाहा दिन उसले ढोकालाई केही बलले धक्का दिन्छ। ढोकाभित्र राखिएको टेबुलमा बेस्सरी ठोकिन्छ। झ्यालछेउ आइमाई उभिएकी छे। “एस्लाई था’थ्यो म आउँछु भनेर”। टेबुल ठोक्किएको आवाज सुनेपछि आइमाई झ्याल छेउ राखिएको खाटमा बस्छे। ऊ कोठाभित्र केही पाइला बढ्छ। “लुगा किन न ला?” धेरै दिनपछि बोल्न लागेको मान्छेजस्तो उसलाई आवाज निकाल्न गाह्रो हुन्छ। “के भो एतिकै,” आइमाई उसलाई नहेरी बोल्छे। रातभरि ऊ कराउँदा पनि एक शब्द नसुनी बिहानभएको समय उसलाई याद छ, अहिले उसले आवाज त सुन्न पायो। आइमाईको आखाँले हेरिरहेको ठाउँ ऊ भेट्न खोज्छ। कोठामा भेटिनुपर्ने समान र अडिने ठाउँ उसले केही देख्दैन, उसको नजर झ्याल छेउको भित्ताको क्यालेण्डरमा पर्छ, सायद आइमाईले त्यही हेरिरहेकी छे। क्यालेण्डर नयाँ हो कि पुरानो ऊ झुक्किन्छ, यो वर्ष त उसले नयाँ ल्याएको याद छैन। “अब देखि म आउँदिन,” उसले भन्छ। आइमाई केही बोल्दिन, फेरि झ्याल छेउ गएर उभ्भिन्छे। “याँ तलाई राति निद्रा लाउँछ?” उसले सोध्छ। “किन?” आइमाई झ्यालको शितमा औलाले कोर्न थाल्छे। “तेसै।” “साँधिनेर बस पल्ट्यो रे त!” सपनाबाट बिउँझेको आवाजमा आइमाई बोल्छे। “हँ?” उसले केहीबेर आइमाईको आवाज बुझ्दैन। “बस हैन जिप, टाटा सुमो।” “अझै सम्म नि आइरँदा,” ऊ ढोकाछेउको टेबुलमा अडेस लाग्दै भन्छ, “मैले तँलाई बे गर्या भन्ठान्या होला हैन?” आइमाई केही बोल्न खोज्छे। बोल्दिन। “कति जना मरे रे?” आइमाईले सोध्छे। ऊ आइमाईको अनुहार हेर्न खोज्छ, शितको थोपा हुँदै आएको मधुरो प्रकाशले आइमाईको अनुहारको एउटा भाग उज्यालो बनाएको छ। उज्यालो भागले उपट्टिको भागलाई धमिलो बनाउँछ। “दुई-तिन जना होला।” “बस पल्टेको भए धेरै मर्थे।” “मैले आउँदिन नभनी नआको भए हुन्थ्यो। काठमान्डु गएर बस्, सानोतिनो बेपार गर्नु, म पैसा हाल्दिन्छु। “के ?”आइमाई ऊ भएतिर फर्कन्छे। “लुगा-सुगा,चाइनिज सामानहरु,सिजन हेरेर।” आइमाई हाँसेजस्तो गर्छे मात्र। “त्यो माथी केटी थी नि?” उसले सोध्छ, “साइनबोर्डको। त्यो उभिएकी थी कि लडेकी?” आइमाईले केही बुझ्दिन। २. सडकको छेउ माइलस्टोनमा एउटी केटी बसिरहेकी छे। माइलस्टोनमा लेखिएको किलोमिटरहरु खुइलिसकेका छन्। उनी अगाडिको सडक हेर्छिन्, कुहिरोमात्र देखिन्छ। हिँडिसकेको सडक हेर्छिन्, कुहिरोमात्र। आँखाले उज्यालो ठम्याउन थालेदेखि नै उनी हिँडिरहेकी छिन्। उनी हिँडेको बाटोभरि कुनै बस गुडेका थिएनन्। केहीअघि, एउटा ट्रक अनि मोटरसाइकल उनी हुँदै गएको थियो। उनले हात हल्लाएकी थिइन्, रोकिएन। कुहिरो पातलिँदै छ। उनी फेरि हिँड्न थाल्छिन्। पारिपट्टि डाँडाको टुप्पोमा हो कि जस्तो घामको टुक्रा-रेशा देखिन थाल्छ। बिस्तारै उनले सडकले हिँड्ने गरेको बाटो देख्न थाल्छिन्, कुहिरो बाक्लो हुँदा त उनलाई सपनामा हिँडेजस्तो लागेको थियो। जति हिँडे पनि सुरु गरेको ठाउँमै आए जस्तो। सडक दुईचोटि घुम्दै पर मोडमा पुगेर हराएको छ। “जब म त्याँ पुग्छु यो ठाउँ नि हराको जस्तो हुन्छ,” उनी सोच्छिन्। त्यो मोडमा पुगेपछि पर अर्को मोडनिरको माइलस्टोन छेउ एउटा ट्रक रोकिएको उनले देख्छिन्। सानोमा बासँग मंगलटार जाँदा झ्यालको सिट पायो भने उनी टाढैदेखि त्यो सेतो ढुङ्गा पर्खिरहन्थिन्। बस ढुङ्गा छेउ भएर जान्थ्यो अनि अक्षरहरु प्रस्ट देखिन्थे: काठमाडौं किलोमिटर। अर्को ढुंगा आउथ्यो, काठमाडौं एक किलोमिटर घट्थ्यो। “एक किल्मिटर कति टाढा हुन्छ?” उनले बालाई सोधेकी थिइन्। बा सधैँ आफ्नै हिसाबमा व्यस्त हुन्थे। एकदिन, बस एउटा ढुङ्गा छेउ आइपुगेपछि एकबाट गन्न सुरु गरिन्। अर्को ढुङ्गा नआउँदै अंकहरु आफ्आफैं मिस्सिन्थे। उनलाई एउटा गीत पुरै आउँथ्यो त्यसबेला “पिपलुमा बाँधेकोको सम्झना...।” अर्को चोटि बस चड्दा सुरुको ढुङ्गा छेउ आइपुगेपछि उनले मनमनै त्यो गीत गाउन थालिन्। “...माया चुडाएर लग्नु” पुगेपछि बस अर्को ढुंगाछेउ आइपुग्यो। उनले थाहा पाइन् पिपलुमा बाधेकोको सम्झनादेखि माया चुडाएर लग्नु सम्म एक किलोमिटर हुँदोरैछ। अहिले, उनलाई त्यो सम्झना याद छैन। त्यो गीत पनि याद छैन। उनी ट्रकको ढोका ढक्ढकाउँछिन्, कुनै जवाफ आउँदैन। ट्रकको अगाडिपट्टी केही पर गएर ड्राईभर बस्ने ठाउँ हेर्न खोज्छिन्। अगाडिको शिशामा एकनासले वाईफर तल-माथि घुमिरहेको छ। घाम छिरेको शिशामा वाईफर आइनपुग्ने भागबाट भित्र हेर्नखोज्छिन्, खालि छ। उनी सडकको तल-माथिको बाटो हेर्छिन्। सडक मास्तिर केही टाढा रुखहरुले छेकेको घरको माथ्लो भाग उनले देख्छिन्। खिया परेकोजस्तो टिनलाई घामले टल्काउन खोजिरहेको छ। उनी ट्रकको अगाडिपट्टिको पाङ्ग्राछेउ गएर बस्छिन्। सडकको पिच अझै ओसिलो छ। पिचमा सलाईका काँटीहरु यताउता छरिएका छन्। उनका आँखा पारिपट्टिको डाँडामा डुल्न थाल्छ। एक दुईटा रुखबाहेक डाँडा नांगो छ, कुना कुनामा बुट्यानहरु र छातीतिर क्यात्तुकेका काँडामात्र छन्। उनका औंलाहरु उनले थाहै नपाई छरिएका काँटीहरु एक ठाउँ लहरै मिलाइरहेका छन्। ३. ट्रक गुडिरहेको छ। आजकल मोड छेउ आइपुगेछि उसलाई डर लाग्न थालेको छ। पहिले त हर्न-सर्न नबजाई जस्तो गार्हो सातघुम्ती पनि काट्थ्यो, आजभोलि ऊ परैदेखि लगातार हर्न बजाउन सुरु गर्छ। ठ्याक्कै कहिले देखि डर सुरुभो उसलाई दिन याद छैन। उसले विदेशबाट फर्केकाहरुबाट सुनेको थियो, विदेशतिरको सडकबारे। माइल माइलसम्म कतै नबांगिएको रोड हुन्छ रे, शि...धा, मरुभूमिको छेवैछेउ। उसलाई त्यस्तो रोडमा गुड्ने मन छ। उसले केहीपर सडक छेउ उभिरहेकी केटी देख्छ। केटीले हात हल्लाइरहेकि छे। “पच्चिस-छब्बिस, एक दुईजनासँग लभ पनि परिसक्या हुनुपर्छ“ छेउमा खलासी भएको भए उसले बाजी पनि राख्थ्यो होला। उसले थाहा नपाइकन उसको खुट्टाले ब्रेक लगाउन खोजिसकेको हुन्छ; उसले दिँदैन। केटी हात हल्लाइरहन्छिन्। ट्रक रोकिँदैन। टाढिँदै गरेको ट्रक हेर्दै उनी फेरि हिँड्न सुरु गर्छिन्। केही टाढा पुगेपछि उसले लुकिंग-ग्लासमा हेर्छ, केटी बिस्तारै हिँडिरहेकी छे। उसलाई किन हो लाग्छ त्यो केटी त्यही साइनबोर्डकि केटी हो, उसलाई साइनबोर्डकि केटीको अनुहार याद भएको पनि हैन र उसले त्यो हिँडिरहेकी केटीको अनुहार राम्ररी नियाल्न भ्याएको पनि थिएन। एक्कासी ट्रक रोकेर त्यो केटीलाई साइनबोर्डको बारे सोध्न मन लाग्छ उसलाई। उसले एक्सलेटर थिच्छ बेस्सरी। साइनबोर्डकि केटी, सडककि केटी अनि शितहरु चिप्लँदै गरेको झ्याल छेउकि आइमाई, तीनैका चित्रहरु उसको दिमागमा सडक, शितहरु चिप्लदै गरेको झ्याल अनि साइनबोर्ड बन्दै यता उता साटिन थाल्छन्। उसले रेडियो खोल्छ। रेडियोमा मन्थलीतिरको कपडा पसलको बिज्ञापन बजिरहेको छ, एकछिन स्वाँ गर्छ अनि धुलो मिसिँदै गरेको आवाजमा गीत बज्न थाल्छ “पिपलुमा बाँधेकोको सम्झना...।”
गत चैत शुक्ल प्रतिपदादेखि ३३ दिनसम्म सुनसरीको वराहक्षेत्रमा चलेको कुम्भमेला शुक्रबार समापन भएको छ। यसबीच नेपाल र भारतका लाखौँ भक्तजनले कुम्भमेला भ्रमण गरेको आयोजकले बताए। मेला चैत १७ मा सुरु भएको हो। मुक्तिनाथ पिठका स्वामी कमलनयनाचार्य पनि हेलिकप्टर चार्टर गरी शुक्रबार अक्षय तृतीयामा कुम्भ स्नानका लागि वराहक्षेत्र पुगेका थिए। उनीसँगै भारतका पाइलट बाबाले पनि कुम्भ स्नान गरे। ठूलो संख्यामा भक्तजनको भिडले चतराधाम पवित्र भएको रामानन्दचार्य सेवा पिठका अध्यक्ष गणेश सुब्वा बिरहीले बताए। कुम्भमेलाको विशेष महत्व रहेको जगतगुरु वालसन्त मोहनशरण देवाचार्यले बताए। देवाचार्यको पहलमा २०५९ सालमा पहिलो कुम्भ र २०६५ मा अर्धकुम्भ लगाइएको थियो।
‘आज मेन लाइन अफ गर्न मिल्दैन, होस गरेर तल्लोमा मात्रै काम गर्नू।’ विधुत प्राधिकरणका सुपरिवेक्षक सुदर्शन महर्जनले भनेका थिए। ‘मेन लाइन’ भन्नाले ११ हजार भोल्टको करेन्ट बग्ने मुख्य तार, जहाँ उडिरहेका चराको प्वाँख मात्र परे पनि ती फडफडाउँदै भुइँमा झर्छन् र जलेर खरानी हुन्छन्। दिनहुँ पाँच/छवटा खम्बा चढेर बिजुलीको काम गर्ने कपिल श्रेष्ठलाई ‘मेन लाइन’को ‘राक्षसी शक्ति’ राम्ररी थाहा थियो । अरू दिन काम गर्दा मुख्य तारको करेन्ट रोकिएको हुन्थ्यो । डर हुन्थेन । त्यस दिन भने सुपरिवेक्षकले भनेबमोजिम सतर्क हुँदै २ सय ४० भोल्टको तल्लो तारमा ‘अलक्क काम गर्छु’ भनेरै उनी खम्बा चढेका थिए। यो साउन ४ को घटना हो। जब कपिल सांग्रिला होटलसामु २८ फिटे खम्बामा उक्ले, उनलाई दिउँसै अन्धकार भएजस्तो लाग्यो । टाउको भनन्न घुम्यो । पेट हुँडलिन थाल्यो । भुक्लुक्कै भुइँमा पछारिन्छु कि जस्तो भयो । अर्धबेहोसीमा उनलाई यति मात्रै ख्याल आयो, २८ फिट तल खस्नु भनेको सिधै कालको मुखमा पर्नु। मान्छेको अवचेतन मस्तिष्क मृत्युरोधक हुन्छ । ऊ सकभर काललाई पछार्न खोज्छ । र, यसको निम्ति हरसम्भव हातखुट्टा चाल्न थाल्छ। कपिलले त्यही गरे, जुन मृत्युको मुखमा पुगेका हरेक व्यक्तिले गर्छ। काललाई जित्नुपर्छ भन्ने मस्तिष्कको नयाँ आदेश यति शक्तिशाली थियो, उनको हात स्वचालित रूपले माथि उठ्यो । दुई फिट माथिको त्यही मुख्य तारको भर लिन खोज्यो, जुन राक्षसी तार हो भन्ने उनलाई एक सेकेन्ड अघिसम्म राम्ररी थाहा थियो। करेन्टको एक झट्काले उनको हातमा आगोको झिल्का उठ्यो । लुगा ह्वारह्वार्ती बल्न थाल्यो। उनी चिच्याए । सन्तुलन बिग्रयो । भुइँतिर खस्न थाले । धन्न बीचमा अड्किएर ज्यान जोगियो। ‘रहरले तार छुन गएको होइन, एक्कासि के भो के भो, रिंगटा लागेर तल खस्छु कि जस्तो भो, माथि समातेको, मेन लाइन परेछ,’ टिचिङ अस्पतालको बर्न वार्डमा उपचार गराइरहेका कपिलले भने, ‘मरेतुल्य भए पनि धन्न बाँचे।’ ... दस दिनको उपचारपछि रामेछापका ३३ वर्षे कपिल विस्तारै बोल्न थालेका छन्। उनको देब्रे हात कुइनाभन्दा तल काटिएको छ । हात चलाउन छट्पटाउँछन्, उठ्दै उठ्दैन । करेन्टको झिल्काले दाहिने पैतालामा गहिरो चोट लागेको छ । उभिन खोज्छन्, खुट्टै टेकिन्न । अनुहारका छाला पत्रपत्र उप्केको छ । घाँटीदेखि छातीसम्म आलो घाउ टड्कारै देखिन्छ । श्रीमती शान्तालाई भनेर ऐना हेर्न मन लाग्छ, साहसै जुटाउन सक्दैनन्। उनलाई पहिले कहिल्यै पेट दुख्दैन थियो । आजकाल तीन–चार घन्टाको फरकमा पेट दुखेर सहनै सक्दैनन् । दुई हातले बेस्सरी थिचे निको हुन्थ्यो कि जस्तो लाग्छ, सक्दैनन् । दुखाइ सहन नसकेर डल्लो पर्छन् । पीडाले जीउभरि चिट्चिट पसिना छुट्छ । आँखाबाट आँसु बर्सिन थाल्छ। ‘भित्रभित्रै पेट निमोठिएजस्तो दुख्छ,’ उनले भने, ‘नदुख्ने औषधि खाएपछि तैबिसेक सहन सक्छु।’ यसको कारण सोध्दा डाक्टरहरूले ‘शरीरको जलेको घाउ र हात निको नभएसम्म करेन्टको असर खुट्टयाउन नसकिने’ बताएका छन् । यसको निम्ति कम्तीमा एक महिना अस्पतालै बस्नुपर्छ भनेका छन् डाक्टरले। ‘पोलेको घाउ र काटेको हात ठीक भएपछि बल्ल करेन्टको असर कहाँ–कहाँ छ हेर्न मिल्छ रे,’ करेन्ट लागेर ह्वारह्वार्ती आगो लाग्न थालेपछि आफैं खम्बा चढेर कपिलको ज्यान बचाउने सहोदर भाइ रविन्द्रले भने, ‘जलेको शरीरमा फेरि असर देखिए हात माथिबाटै काट्नुपर्छ भनेका छन्।’ छेउमा बसेर श्रीमानको अवस्था सुनिरहेकी श्रीमती शान्तालाई यति ठूलो चोट रहेछ भन्ने लागेकै थिएन । श्रीमान भेट्न आएको चार दिन भइसके पनि यी सबै उनलाई कसैले भनेकै थिएन। ‘मन त आत्तिएको थियो, तर यति ठूलो घाउ होलाजस्तो लागेको थिएन,’ श्रीमानकै आडमा बसेर बरोबर जीउको पसिना र आँसु पुछिरहेकी शान्ताले भनिन्, ‘के देख्नुप¥यो मैले यस्तो, कुन दिन दशा लागेर घरबाट काठमाडौं पठाएछु।’ घटनाको भोलिपल्ट श्रीमानको खबर थाहा पाउँदा उनी आफैं बिसन्चो थिइन्। ‘के भएको थियो तपाईंलाई?’ उनी बोलिनन्। ‘स्त्रीरोगले सताइरहन्छ भाउजूलाई,’ देवर रविन्द्रले भने। शान्ता चुप्पै थिइन् । एकछिनपछि भुइँतिर निहुरिँदै भनिन्, ‘रगत बगेको बग्यै गर्छ, शरीर फतक्कै गल्छ।’ यति हुँदा पनि घरकी एक्ली बुहारी भएकीले सासु–ससुरा, देवरहरू सबैलाई खानपिन गराउने र बर्खा यामको थोरै खेतीपाती सम्हाल्ने जिम्मा उनकै हो । श्रीमानको दुर्घटनाको खबर सुनेपछि उनको मन अडिएन । बूढा भइसकेका सासुससुराको जिम्मामा खेतीपाती छाडेर बिहीबार काठमाडौं आइन्। श्रीमानलाई पहिलोपटक देख्दा कस्तो लाग्यो त? ‘चिन्नै नसकिने भए पनि धन्न बाँचेछन्,’ उनले पोतेको डोरो सुम्सुम्याउँदै भनिन्। ... खतरा छ भन्ने थाहा हुँदाहुँदै मुख्य तार समात्नु कपिलको गल्ती हुनसक्छ, तर त्योभन्दा ठूलो लापरवाही विधुत प्राधिकरणकै हो । त्यस दिन ‘मेन लाइन’ बन्द गर्ने अवस्था थिएन भने कामै रोक्नुपथ्र्यो । प्राधिकरणले भने दुर्घटनाको जिम्मेवारी नस्वीकारेको मात्र होइन, उपचार खर्चसमेत बेहोरेको छैन। घटना भएकै दिनदेखि उपचार खर्च ठेकेदार तर्फका हरि खड्काले बेहोरिरहेका थिए । आइतबार बिहान एक्कासि अस्पताल आएर उनी झर्किए, ‘तिमीहरूले विधुत प्राधिकरणमा ठेक्काको पैसा रोकिदिनू भनेर निवेदन दिएछौ, अब अस्पतालको बिल म तिरिरहन सक्दिनँ।’ ‘अहिले आफैं तिरेर बिल राख्दै गर, सबै उपचार सकिएपछि म आएर तिरौंला भनेका छन्,’ रविन्द्रले भने, ‘हामीले एकमहिनाभरको उपचार कुन पैसाले गर्नु?’ कपिललाई काममा लगाउने लगनखेलको सृष्टि बिल्डर्सका मुख्य ठेकेदार अमर शाक्यको मोबाइल घटनाको दिनदेखि आइतबार साँझसम्म ‘स्विच अफ’ छ । हरिसँग सोधखोज गर्दा ‘कहिले वीरगन्ज गएका छन्, कहिले कहाँ गएका छन्’ भनेर आलटाल गरिरहन्छन्। घरको मुख्य भर नै आफैं अभर बनेपछि श्रेष्ठ परिवारलाई आफ्नो भविष्य हल्लिन थालेको महसुस हुँदैछ । उनीहरूले विधुत प्राधिकरण वा ठेकेदारसँग क्षतिपूर्तिको आस गरेका छन् । तर, दुवै ठाउँबाट आश्वासनसम्म पाएका छैनन्। ‘विधुत प्राधिकरण जाँदा हामीले सबै जिम्मा ठेकेदारलाई दिएका हुन्छौं, क्षतिपूर्ति दिने÷नदिने उनीहरुकै मर्जी भन्छ,’ रविन्द्रले भने, ‘ठेकेदारलाई सोधौं भन्यो सधैं मोबाइल स्विच अफ गरेर बस्छ । कुरै हुन सकेको छैन।’ काठमाडौंका बाटो बिस्तार भइरहँदा सृष्टि बिल्डर्सले बिजुलीको कामको ठेक्का विधुत प्राधिकरणबाट पाएको थियो ।