एमाले अध्यक्ष झलनाथ खनालले मंसिर ४ को लागि तय भएको संविधानसभाको निर्वाचन रोक्छु भन्नु दिवा सपना भएको दावी गरेका छन् । रिपोर्टर्स क्लबद्वारा साक्षात्कारमा बोल्दै उनले नेपाली जनता मतदानको लागि तम्तयार भएर बसिसकेकोले अब कसैले निर्वाचन रोक्न नसक्ने तर्क गरे । खनालले नेकपा माओवादीलाई आमहडताल रोकेर जनताको मतको सम्मान गर्न आग्रह गर्दै त्यसो नगरी कानुन हातमा लिएर भाँड्न लागे सरकार कारवाही गर्न तयार हुनु पर्ने सुझाव दिए । केही छिटपुट घटना गरे पनि सरकारको अन्तरिम सुरक्षा तयारी राम्रो भएको भन्दै सरकार निष्पक्ष, भयरहित र स्वतन्त्र पूर्ण निर्वाचन गर्न सक्षम रहेको खनालले दाबी गरे। एमाओवादी अध्यक्ष प्रचण्डले काग्रेस र एमाले नरहेको भनी दिएको अभिब्यक्ति प्रति लक्षित गर्दै उनले भने, 'प्रचण्डजी धैर्य गर्नुस्, मंसिर ४ पछि को बाघ हुन्छ र को स्याल हुन्छ।' प्रचण्डले नेकपा माओवादीलाई मन्त्री परिषदबाट मनोनित हुने २६ सिट दिएर संविधानसभामा सहभागी गराउने भनी राखेको प्रस्तावमा माओवादीजस्तो ठूलो शक्तिलाई त्यस्तो प्रस्ताव राख्नु अपमान भएको भन्दै यस्तो कुरा गर्नु राम्रो नहुने चेतावनी दिए ।
सल्लेरी–६ खोरियाकी कल्पना श्रेष्ठ प्रधानले काठमाडौको एक अस्पतालमा छोरी जन्माइन् । तर छोरी जन्माउनका लागि उनले जीवनभरकै ठूलो कष्ट र पीडा भोग्नु पर्यो । सोलुखुम्बुको जिल्ला अस्पताल फाप्लुमा प्रसूतिसम्बन्धी राम्रो सेवा नहुँदा एक लाख ६० हजार रुपैयाँमा हेलिकप्टर चार्टर गरेर कल्पनालाई काठमाडौ लानुपर्‍यो । “डाक्टरले दिएको समय कटेर एक हप्ता पर पुग्दासम्म अस्पताल बस्नु पर्यो, डाक्टरले अन्यत्र लैजाऊ भने अनि हेलिकोप्टर चार्टर गरेर काठमाडौँ ल्याइयो”–कल्पनाका श्रीमान् सूर्यबहादुर प्रधानले बताए । ओखलढुङ्गाको सामुदायिक अस्पताल मिसनमा शल्यक्रियाको व्यवस्था भए पनि बर्सातका कारण बाटो बिग्रँदा ओखलढुङ्गा लान गाह्रो भएपछि जिल्ला अस्पताल फाप्लुबाट अन्यत्र पठाइएका हरेक गर्भवती महिलाका लागि हेलिकप्टर चार्टर एक मात्र विकल्प हो । जसका लागि एक लाख ६० हजार रुपैयाँ लाग्छ । फाप्लु विमानस्थलमा समेत नियमित रुपमा ट्विनअटर जहाजको उडान नहुँदा यतिखेर बिरामी तथा यात्रुहरुले सास्ती भोग्नु परेको छ । सडक यातायात सञ्चालन नहुँदा र ट्विनअटर जहाज उडान नहुँदा सबैभन्दा बढी मारमा बिरामीहरु पर्ने गरेको तारा एयरलाइन्सका अशोक थुलुङले बताए । विभिन्न हेलिकप्टर कम्पनीसँग समन्वय गरी हेलिकप्टर उडानमा सहजीकरण गरिरहेका थुलुङले हेलिकप्टर चार्टरको दर नै महँगो भएकाले सबैको पहुँचमा नभएको उनको भनाइ थियो । “फाप्लु अस्पतालमा यतिखेर सामान्य सेवा मात्र उपलब्ध छ, गर्भवती महिलालाई अस्पतालले अन्यत्र लानभन्दा लाखौँ रकमको ऋणमा गरिबहरु परेका छन्”–एक सेवाग्राहीले भने । हुन पनि फाप्लु अस्पतालमा सामान्य प्रसूतिको मात्र व्यवस्था छ । वर्षको केही महिना अस्पतालमा विशेषज्ञ डाक्टर सहितको प्रसूति सेवा उपलब्ध हुने भए पनि वर्षभरि यो सेवा सञ्चालन हुने गरेको छैन । बजेटका कारण विशेषज्ञ स्तरीय डाक्टर अस्पतालमा राख्न नसकिएको जिल्ला स्वास्थ्य कार्यालयको भनाइ छ । अस्पतालमा डाक्टरहरु त छन्, तर अधिकांश डाक्टर नयाँ र सिकारु हुने गरेका छन् । नेपाल सरकारको छात्रवृत्ति कोटामा डाक्टरी अध्ययन गरेका डाक्टरहरु दुर्गममा निश्चित समय बिताउनै पर्ने बाध्यताका कारण जिल्लामा आउने गरेका छन् । स्वास्थ्य सेवा विभागको उच्च पदमा सोलुखुम्बुकै नागरिक भए पनि जिल्लाका नागरिक प्रसूति तथा अन्य बिरामी सामान्य शल्यक्रियाका लागि लाखौँ रकम खर्चन र ठूलो मानसिक तनाबवाट गुज्रन बाध्य छन् । रासस
आधुनिक नेपालका प्रथम शाहवंशीय राजा पृथ्वीनारायण शाहको सालिक ढालिएको ठाउँमा अर्को कुनै नेपाली नागरिकको सालिक राख्नुपर्यो‍ भने ती व्यक्तिबारे के हाम्रो देशका नेताहरुबीच सर्वसम्मती होला? आफ्नै पार्टीभित्र त प्रधानमन्त्रीका लागि निर्विरोध उम्मेदवार भेट्न नसकिरहेको अहिलेको अवस्थामा यिनै दलहरूको सहमतिमा त्यस्तो सालिक राख्नुपर्ने व्यक्ति भेट्न के सम्भव होला र? यदि सम्भव छैनभने सालिक भत्काउने र भत्काउन आदेश दिनेले सोच्नुपर्छ सालिक भत्काउन भन्दा त्यस ठाउँमा सालिक राख्ने व्यक्ति भेट्न सयौँ गुणा गाह्रो काम रहेछ। नेपालमा वि सं २०६३ को लोकतान्त्रिक आन्दोलनसँगै नेपाल राष्ट्रको एकीकरणका नायक पृथ्वीनारायण शाहको सालिक भत्काउने अभियान नै चल्यो र कयौँ ठाउँमा भत्काइए पनि। देशकै इतिहास मेट्नेगरी गरिएको त्यस कर्मपछि आजसम्म आइपुग्दा देश गणतन्त्रमा प्रवेश गरिसकेको छ र यसले पूरै सातवर्ष पनि नाघेको छ। आज त्यही सालिक ढाल्ने अभियानको दलका नेता कार्यकर्ताहरुलाई सोध्न मन लागेको छ कि–के उनीहरूकै पार्टीका एकजना नेताको सालिक त्यही भत्काइएकै ठाउँमा राख्नुप¥यो भने उनीहरूमा सर्वसम्मती हुन सक्ला? कदापि सक्दैन। त्यसैले भत्काउन जस्तो सजिलो बनाउन हुदैन, भड्काउन जस्तो सजिलो मिलाउन हुँदैन। बितेका सात वर्षयता पुस महिना लागेपछि एउटा अभियान नै सुरु हुने गरेको छ– राष्ट्रिय एकता दिवस मनाउनुपर्छ र पुस २७ का दिनलाई पनि पृथ्वी जयन्तीका रुपमा राष्ट्रिय बिदा दिनुपर्छ भनेर। अहिले पनि काठमाडौँमा त्यो अभियान सुरु भएको छ। एकजना उद्यमी भरत बस्नेत र नेपालको राजनीतिक इतिहासका खोजकर्ता डा. रमेश ढुङ्गेलले यो अभियानको नेतृत्व गरिरहेका छन्। नेपाल राज्यको एकीकरण गरी विभिन्न राज्य रज्यौटाका रुपमा छरिएर रहेका नेपालीहरूलाई एकताको सुत्रमा बाँध्नेजस्तो जटिल कार्य सम्पन्न गर्ने पृथ्वी नारायण शाहको जन्म दिनलाई राष्ट्रिय एकता दिवसका रुपमा मनाउने कामको पुनः थालनी गर्न सरकारलाई उहाँहरूले आग्रह गरिरहनुभएको छ। यो अभियानले एक कान, दुईकान मैदान गर्दै देशव्यापी स्वरुप पनि ग्रहण गरिरहेको छ। मूर्ति भञ्जनको यो अन्यापूर्ण कामका विरुद्धमा जनताको भावना बदलिँदो छ। सालिक ढाले पनि आश्था ढल्दैन भन्ने भावना नेपाली नागरिकमा जाग्रित भइरहेको छ। सालिक ढाल्दैमा इतिहास मर्दैन भन्ने वास्तविकता आजको नेपाली समाजमा पनि मूर्त रुपमा उठ्न थालेको छ। राजा ज्ञानेन्द्रले आफै प्रधानमन्त्री बनेर देशमा गरेको कुशासनको सजाय उनका कम्तीमा पनि १२ पुस्ता पुराना पूर्खालाई दिनु भनेको नेपालका निर्माता पृथ्वीनारायण शाहप्रति सबैभन्दा ठूलो अन्याय हो भन्ने निश्कर्षमा नेपाली जनता लगभग पुगिसकेको अनुभूति भएको छ। पृथ्वीनारायण शाहले नेपालको एकीकरण गरेका होइनन् भन्ने इतिहास कतै भेटिँदैन। हुनत इतिहास जित्नेहरूको मात्र लेखिन्छ र हार्नेहरूका कथा पनि हराउँछन् भन्ने पनि गरिन्छ। तर हामीसँग उपलब्ध ऐतिहासिक तथ्य तथा समग्र राजनीतिक इतिहासलाई केलाउँदा नेपालको एकीकरण गर्ने पृथ्वीनाराण शाहा बाहेक अर्का कुनै व्यक्ति पनि कसैले अघि सार्न सकेको छैन। उनले नेपाल राज्यको निर्माणका लागि गरेका कामहरूको बयान लेखिएका इतिहास मात्र नभई एकीकरण युद्ध लडेका हतियार र समग्री नै हामीसँग कहिंकतै अझै संरक्षित नै छन्। यति जीवित इतिहासलाई सालिक ढालेर जबर्जस्ती मेट्न खोज्नुभन्दा मुर्खतापूर्ण कार्य अरु के हुनसक्ला। हुनत राज्य व्यवस्थाको आमूल परिवर्तनका क्रममा हुने क्रान्तिले कानुन मान्दैन। आन्दोलनको आँखा हुदैन र त्यसमा संलग्न भीडले आफु अगाडिको जस्तो वस्तुलाई पनि ध्वंस गर्नसक्छ। आन्दोलनको भीडले सही र गलत छु्याउन पनि सक्दैन र जसका कारण असल पात्र र घटनाले पनि अपमान व्यर्होनु पर्ने अवस्था आउन सक्छ। तर आन्दोलन पछिको सङ्क्रमणकालीन अवस्थामा नै सही मार्ग र वस्तुको पहिचान गर्नुपर्छ। यो अवधि संवेदनशील हुने भएकाले नै यसै समयमा राजनेताको आवश्यकताको परिकल्पना राजनीतिशास्त्रले गरेको हो। तर हामीसँग भने यस्ता राजनेता नभइदिँदा उबेलाको बेथिति अझै सम्हालिन सकेको छैन। पृथ्वीनारायण शाहको सालिक पनि त्यही हुलमुलमा फालिएको हो, ढालिएको हो। देशको कुनै राजनीतिक दलले औपचारिक रुपमा निर्णय गरेर यस्तो निर्देशन पक्कै दिएको थिएन। नत त्यसपछिको कुनै सरकारले नै नेपालको एकीकरण पृथ्वीनारायण शाहले गरेका होइनन् भनेर नै निर्णय गरेको छ। यसरी सङ्क्रमणकालकै नाममा भएको यस अन्याय उनीप्रति अझै फिर्ता हुन सकिरहेको छैन। वास्तवमा पृथ्वीनारायण शाह उ समयका युगिन नेता थिए। बेलायती आकासमा सूर्य कहिल्यै अस्ताउँदैन भन्ने हुँकारका साथ साम्राज्यको पञ्जा बेलायतले भारतसम्म फैलाईसकेको थियो। नेपाललाई पनि भूरै टाकुरे राज्यहरूलाई मिलाएर सिङ्गो देश नेपाल नबनाएको भए ती कयौँ सानातिना राज्यहरु पराधिनताको चक्रमा परिसक्थे होला। त्यसैले त्यस समयमा पृथ्वीनारायण शाहले एक स्वतन्त्र र सार्वभौम राष्ट्रका रुपमा रहनसक्ने नेपालको निर्णय गरेर नेपाली जनतालाई कहिल्यै विदेशीसामु शिर झुकाउनबाट बचाएका छन्। हुनत ती सालिक ढाल्ने बेलामा उनलाई केन्द्रीय राज्य व्यवस्थाका हिमायती भनिन्थ्यो। उनले नेपाललाई भौतिक एवम् भौगोलिक रुपमा एकीकरण गरेको र सबै नेपालीलाई भावनात्मक रुपमा जोड्न नसकेको पनि आरोप लगाइएको थियो। तर पृथ्वीनारायण शाहले नेपाल सबै जातको साझा फूलबारी हो भनेर दिएको अभिव्यक्तिले यी पछिल्ला आरोपहरुलाई कदापि स्वीकार्दैन। त्यसैगरी उनले एकीकरणको अभियानमा साथ लिएका बिराज बखेती, बिसे नगर्ची र यस्तै यस्तै विभिन्न जातजाती र सम्प्रदायका व्यक्तिबाट पनि के थाहा हुन्छ भने उनी हाल अमूर्त रुपमा नाम लिने गरिएको समावेशी राज्य व्यवस्था भन्दा पनि धेरै समावेशी थिए। तर त्यस समयमा उनले गरेको योगदानकै कारण हामी आज नेपाली भएर शिर उँचो राखेर हिँड्नसक्ने भएका छौ । उनले दक्षिण तर्फको बादशाह बडा चतुर भएकाले उसबाट नेपाल राज्यलाई बचाउनुपर्छ भनेर दिने गरेका अभिव्यक्तिबाट पनि उनको राष्ट्रियताप्रतिको भाव प्रष्टै झल्किन्छ। पृथ्वीनारायण शाहले दिएका कयौँ उपदेशहरू नेपालजस्तो देशको राजनीतिमा कहिल्यै पनि असान्दर्भिक र पुराना हुदैनन्। नेपाल दुई ढुङ्गाबीचको तरुल हो भनेर आजभन्दा साढे दुईसय वर्षअघि गरेको भविष्यवाणी आज झन अर्थपूर्ण र सान्दर्भिक छ। नेपाल त्यस यतादेखि नै उत्तर र दक्षिणका दुईवटा निकै ठूला ढुङ्गाको चेपुवामा छ। खेतीयोग्य जमिनमा बस्ती नबसाल्नु र खाली भएका ठाउँमा घर छन् भने बस्ती अन्यत्रै सारेर खानी सञ्चालन गर्नु भन्नेजस्ता त्यस समयकै दुरदर्शी यी उद्गारले नेपालको आर्थिक विकासका लागि धेरै महत्वपूर्ण सुझाव दिएका छन्। तर यतिखेर हाम्रा धान झुल्ने खेतका फाँटहरूलाई घडेरीका रुपमा चिरा पारेर त्यसै छोडेका छौँ। खेती नै नेपालको मुख्य आधार हो भने उनको उपदेशलाई ग्रहण गरेर कृषिमा लगानी र लगाव नबढाउने हो भने हाम्रो उन्नती पक्कै छैन। त्यसैले यी र यस्ता अनगिन्ती उपदेशलाई अङ्गिकार गरेर हिँड्नुको सट्टा हामी उल्टै पृथ्वीनारायण शाहकै सालिक भत्काउँदैछौ। उनको अपमानमा नै राष्ट्रियता र बहादुरी देखिरहेका छौँ। नेपाल आफ्नै प्राचिन इतिहास र मौलिकता नभएको देश कदापि होइन। प्राचिन इतिहास रहेका विश्वका ८/१० वटा देशमा नेपालको पनि गरिमामय उपस्थिति रहन्छ। यस्तो इतिहाससँग शासन व्यवस्था पनि पक्का जोडिन्छ। यस्तो व्यवस्थामा राजा आउँछन् जान्छन्। शासकहरू आउँछन् जान्छन्, कुनै राजनीतिक व्यवस्थाका वंशज पनि आउँछन् जान्छन्। तर तिनले छाडेर गएका राम्रा र नराम्रा कामहरू भने त्यस देशसँग इतिहासका पानामा सुरक्षित नै रहन्छन्। तर ती राम्रा काम र संस्कृतिलाई त्यसपछि आउने पुस्ताले इमान्दारिताका साथ संरक्षण गरिदिनु पर्दछ। अन्यथा असल काम गर्नेहरूप्रति अन्याय हुनेछ। भोलिको पुस्ताले इतिहासबाट केही प्रेरणा पनि पाउने छैन। झन पृथ्वीनारायण शाह त नेपाल निर्माण गर्ने जगको ढुङ्गो नै हुन्। जगको ढुङ्गोले बहन गर्नुपर्ने गारोको भार उनैले बहन गरेका हुन्। कुनै पनि घर वा त्यसको संरचनालाई जोगाई राख्न जगको ढुङ्गाको कतिधेरै महत्व हुन्छ? अब हामीले त्यो जगको ढुङगालाई झन बलियो पार्ने कि हल्लाउने हाम्रै हातमा छ। तर जगको ढुङ्गो हल्लाउँदा घरै भत्किनसक्छ भन्ने वास्तविकतालाई भने हामी कसैले पनि नबिर्सिउँ। त्यसैले पुस २७ गतेलाई यसअघि जस्तै पृथ्वी जयन्ती मात्र नभई राष्ट्रिय एकता दिवसका रुपमा मनाउने परम्पराको पुनः थालनी गरेर पृथ्वीनाराण शाहप्रति न्याय गरौँ। हामीले एकता दिवस नै मनाउन मान्दैनौ भने हामी नेपालीबीच एकता पनि कसरी कायम होला र? यो मुलुक पृथ्वीनारायण शाहले साना दुःखले आर्जेका होइनन, सबैलाई चेतना भया।
हुन त विज्ञानले पत्याएको छ, विपरीत लिङ्गप्रतिको आकर्षण, त्यसैले त हामी प्राय नतमष्तक हुन्छौ। बाटोमा हिड्दा, स्कुल क्याम्पस, गोठालो जाँदा, टेलिभिजनको स्क्रिन अथवा पत्रिकाका पानामा जताततै लोभी नजर विपरीत ध्रुवमा आकर्षित भईरहेका हुन्छन्। सबैले पत्याएको सामान्य क्रिया अनि क्रियाको प्रतिक्रिया पनि हो त्यो। समाज संरचनाको एउटा अध्याय पनि हो। पाप, पुण्य दुबैमा महत्वपूर्ण अर्थ राख्छ यो विषयले। रामको १२ वर्षे बनवास होस या पाण्डवका कथा, हामीले मान्ने दसैं होस या तिज सबैसबै पर्वमा पनि जोडिएको छ नारी पुरुषको सम्बन्ध। सायद हिजो पवित्रता, प्रेम, स्नेह, सद्भावका लागि निभाईएका सम्बन्धहरु हामी इतिहासको नाममा अध्ययन गर्दछौ। तर हिजो–आज मानव नामका प्राणीले देखाउने सम्बन्धका कारण गहिरीनेहरुलाई कता कता दुख्न थालेको छ। सामान्य सत्यनारायणको पुजादेखि बिहे भोज हुदै मादकपाटी वा डान्सबारसम्म अब दुख्न थालेको छ। एस.एल.सी.को परीक्षामा चिटको लोभमा अस्मिता खरीद गर्नेदेखि लिएर माया, धन, दबाब, लालच सबै सबैमा कपट मन गाडिन थालेका छन्। लामो दुरी वा छोटो दुरीका सवारी साधनमा यात्रा गर्दा होस या फरक पहिचानमा हिडिने पाईलाहरु हुन् सबैतिर बल्छि बल्झाउन लालायीत हामी यती तल गिर्‍यौ कि ....................। टाउकोमा ढाकाको टोपी ढल्काएर, पाटीसुज माथि कोट भिरेर, हातमा प्याला उठाएका हाम्रा नजर, कथित मञ्चमा अंग प्रत्यङ्ग हल्लाउदै घुम्नेहरुप्रति लालायीत हुन थालेका छन्। त्यसरी घुम्ने व्यक्ति कुन उमेर समूहको छ, त्यहि उमेर समूह आफ्नो घरमा कोको छ भुल्न थालेका छौ हामी। मुखको बाटो हुदैँ पेटमा पुगेको तरल पदार्थ टाउकोमा पुगेपछि घरमा खाना कुरेर बसेकी श्रीमती होस वा पितालाई आदर्श मानेर ऊ आउने बाटोमा आखाँ ओछ्याएर बसेकी छोरी होस् कसैलाई सम्झीने फुर्सद हुदैन। बिभिन्न धुनमा मर्कीएका कम्मर अनि तालमा ताल मिलाईएका नितम्बहरुका बिचमा रसाएको हाम्रो पापी आत्मालाई सम्बोधन गर्न पनि बेकार छ सायद। भोक हो खाना जस्तै यौन प्यास पनि। खानाको भोक मेटाउन बिहान नित्यकर्ममा फालिएको फोहोर भोजन नगरे जस्तै यौन प्यास मेटाउनलाई पनि स्तरै भुलेर सङ्गत नगरे के हुन्छ होला? आफ्नो उमेरलाई कोटको खल्तीमा राखेर विभिन्न बाध्यताका सिकार भएका अनि अपरिपक्व कमजोरहरुका कम्मरमा पुग्ने हाम्रा हातलाई के भनौ शब्द नै भेटिएन। हिजो सडक मञ्चमा गरीने नाटकहरु लोप हुदै जादाँ फैलीएको बिकृति आज बनमाराको रुपमा फैलिएको छ। त्यसो त ईतिहासमा ऋषिमुनिको तपष्या भङ्ग गरे जस्तै बर्तमानमा तड्पीन बाध्य बनाउने नारी समूहको पनि कमी छैन यहाँ। अलग पहिचानको कोही देखियोस या खाई लाग्दो अनि कोमल ओलीको गितमा कल्पिए जस्तै “गोजीमा गाँठ भाँको, मनमा आँट भाको............”। आज कलम चलाउदै गर्दा कारागारमा बजाईने घन्टीले ११ बजाएको छ। सायद यतीबेला त १५/२० मिनेट बढि भयो होला। कुनामा श्रीमती कुनै सपनामा भुल्दै छ, अनि छेबैमा सुतेकी सानी छोरी स्कुलको गृहकार्यको तनावमा होला पटक–पटक घरपालुवा र जंगली जनावरको नाम दोहोर्‍याउदै छ। विस्तारै श्रीमतीलाई नियाले अनि छोरीलाई पनि। अब कल्पीए दिउँसो म र मेरो व्यबहार अनि हामिसँग गरीने व्यबहारहरु। म पाप र कपटले मेरो व्यवहार निभाएको हुन सक्छु तर मसगँ गरीएका व्यवहारहरु अनेक समस्या परिबन्ध र अपेक्षाका पनि हुनसक्छन् त्यो हामी भुल्दै छौ। फेरि सम्झिए आमालाई। साँझको खानापछि टोलाउदै गर्दा खुट्टामा तेलको मालिसका साथमा भोलिको उज्यालो देखेका आखाँहरु। उता तिहारमा सप्तरङ्गीका साथमा दीर्घायुको कामनाका साथ फोडीएका ओखर सबै सबै सम्झिदै जाँदा धेरै गहिरीए्छु। हामी धेरै गरीब भएछौ सम्बन्धमा। घरबाट बाहिरीएपछि नभित्रिदासम्म पल–पलमा लालायीत हुन्छौ विपरीत लिङ्गहरुप्रति। हामीले र्‍याल काढ्नेहरु चाहे जेठानको भान्जा, भान्जी उमेर समुहको होस् कुनै मतलब गर्न छाडेका छौ। हो बोल्नु हास्नु नराम्रो होईन। तर त्यसको एकछिन पछि एकान्तमा समिक्षा गर्न सुरु हुन्छ हाम्रो मन। सरकारी पहिरन नफुकालेरै होस या नागरीक समाज भित्र प्रतिष्ठाको नाममा आफुलाई खेती गरीएकाहरु हुन। व्यापार र ठेकेदारका नाममा करोडौमा खेल्नेहरु हुन, या त हाम्रै सुरक्षामा हतियार बोक्नेहरु या कलम बोकेर आएका हुन सबै सबै छरपष्ट छन्। ईज्जत हुनेको पो बेईज्जत हुन्छ भनेझै हाम्रो बेईज्जत हुन छाडेका छ। विकसित देशमा विपरीत लिङ्गप्रतिको आकर्षण बढेन कसैमा भने अस्पताल पुगीन्छ अरे। तर, हाम्रोमा त आकर्षण बढी बढेकाले अस्पताल जानुपर्ने अवस्था आएको छ। ८/९ मा पढ्ने नानीबावुका खल्तीमा रहने मोबाईल भित्रका अस्लीन तस्विर र चलचित्रले हामी र हाम्रो उचाई थप्न थालेको छ नकारात्मक दिशामा। समय विकासका नाममा गरीने हाम्रा क्रियाकलापले आउँदो पिढिलाई उज्यालो देख्न नपाई अध्यारोतिर नडोहोर्‍यायोस। सभ्य भाषामा स्त्री, पुरुष असभ्य भाषामा बोलीने तरुनी, तन्नेरी खोज्दै जाँदा होटेलका कोठाहरुमा आफ्नो घरको चेली...नभेटीयोस। त्यसपछिको विकल्प उही हो मर्नु या बौलाउनु सबैलाई चेतना भया। अस्तु ............।
देशमा सरकार पनि छ र सरकारले गाउँको विकासका लागि बजेट पनि वनाउँछ भन्ने कुरा थाहा नपाउने जनता पनि छन् भन्ने सुन्दा धेरैलाई पत्यार नलाग्ला। तर, म्याग्दी जिल्लाको सदरमुकाम वेनीवजारसँगै जोडिएको ज्यामरुककोट गाविस वडा नं २ र ३ का जनता भन्छन् 'हामीले सरकारलाई पनि चिन्दैनौं र सरकारले पनि हामीलाई चिन्दैन। हाम्रो सरकार हाम्रै सामुदायिक बन हो।' सरकारप्रति यति धेरै वितिष्णा ज्यामरुककोट गाविस वडा नं २ र ३ का जनतालाई त्यत्तिकै जागेको भने होइन। गौश्वारा गाउँको विकासका लागि जिल्ला विकास समिति र गाउँ विकास समितिको चरम वेवास्ता पछि स्थानीय दिक्क भएर आँफूहरुले सरकारलाई पनि नचिन्ने र सरकारले पनि आँफूहरुलाई नचिन्ने भनि निर्णय गर्न वाध्य भएका हुन्। लामो समयसम्म निजामति सेवामा लागेर देशका लागि सानोठूलो योगदान पुर्‍याई हाल अवकाश लिएका स्थानीयवासी रत्नवम मल्लले गौश्वाराका गाउँलेका लागि स्थानीय गौश्वारा सामुदायीक बन नै सरकार र सेवक दुबै बनेको सुनाउँदै आँफूहरुले सरकारलाई पनि नचिन्ने र सरकारले पनि आँफूहरुलाई नचिन्ने बताएका हुन्। प्रसस्तै सम्भावनै सम्भावनाले युक्त , सदरमुकामसँगै जोडिएको र जिल्ला स्तरीय राजनीतिक दलका नेताहरु भएको गाविस भएर पनि ज्यामरुककोट गाविस सधैं पिछडिएको र विवादै विवादमा अल्झिएको गाविस बन्न पुगेको छ। स्थानीय बासिन्दाहरु समर्थवान पनि छन् , अन्तर्राष्ट्रिय रुपमा परिचित व्यक्तिहरु पनि छन्, विद्धान ,वैज्ञानिक, पाइलट , विशेषज्ञदेखि लिएर नेता र ज्याला मजदुरी गरेर साँझ बिहानको गाँस टिप्ने अति विपन्न व्यक्तिहरु पनि ज्यामरुककोटमा छन्। काठमाण्डौ, पोखराजस्ता ठूला शहरमा घर घडेरी भएका, छोराछोरीहरु युरोप अमेरिका गएका र गाउँको बारेमा खासै मायाँ नभएका व्यक्तिहरुको हातमा नै गाउँको तालाचावी रहेको छ। उनीहरु नै गाउँको बन उपभोक्ता समूहका अध्यक्षदेखि बजेट भित्राउने समितिका अध्यक्षसमेत रहेका छन्। जिल्ला विकास समितिको मूल्याङ्कनमा गत आवमा ज्यामरुककोट गाविस असफल गाविस घोषित हुँदा पनि यहाँका राजनीतिक दल र गाविसका कर्मचारीहरुलाई रत्तिभर पछुतो छैन। उनीहरु आ–आफ्नो जुंगाको लडाईमा व्यस्त छन् र एक अर्कालाई दोपारोपण गरिरहेका छन्। स्थानीयबासि राजकुमार कार्कीका अनुसार जैविक, आनुवांशिक र साँस्कृतिक विविधताले युक्त गौश्वारा गाउँ पर्यटकीय ,कृषि र बनपैदावरको दृष्टिकोणले पनि अत्यन्त महत्वपूर्ण हुँदाहुँदै बत्तिमुनिको अध्याँराको नियति भोग्न वाध्य भएको थियो। ज्यामरुककोट गाविस र जिविसलाई कैयौं पटक गाउँको विकासका लागि सहयोग (वजेट) माग गर्दा पनि दुवै निकायले वेवास्ता गरेपछि स्थानीयले गौश्वारा सामुदायिक वनको आम्दानी सदुपयोग गरे र घरघरमा मोटरवाटो मात्र पुर्‍याएनन् वर्षौदेखि चल्दै आएको कृष्णाअष्टमी मेलालाई ब्यवस्थित रुपले सञ्चालन गरी गाउँलाई नै राष्ट्रिय र अन्तराष्ट्रियरुपमासमेत परिचित गराए। सामुदायिक बनको आम्दानीवाट नै बागलुङको मालिका गाविसमा पर्ने मौरीभीरदेखि ज्यामरुककोट भकिम्लीको सीमानासम्म मोटरवाटो खने। घरघरमा गाडी पुग्न सक्ने बनाए। स्थानीय राधाकृष्ण निमाविको मुख्य स्रोत नै सामुदायीक बन भएको वताउँदै मल्लले भने, 'अहिले हामी कुनै पनि निकायको मुख ताक्न नपर्ने अवस्थामा छौं। हामीले नेतालाई पनि चिन्दैनौ र सरकारलाई पनि। हाम्रा लागि जे छ सामुदायीक वन नै छ।' गाउँको विकास र भौतिक निर्माणका लागि भनेर जिल्ला विकास समितिले वर्षेनी वजेट छुट्टाउने गरेको थाहा पाएका गौश्वारावासीले त्यो वजेट कालो हुन्छ की नीलो आँफूहरुलाई जानकारी नभएको बताउँछन्। हामीले सरकारी पैसा भनेर २ पैसा पनि गाउँको विकासको लागि प्रयोग भएको पाएनौं , गाविसका नेता भएका ठाउँहरुमा नै त्यो बजेट खर्च हुन्छ रे भन्ने सुनेका छौं मल्लले भने,'अब त गाउँ परिषद र जिल्ला परिषदको पनि हामीलाई वास्ता हुन छोडिसक्यो।' सामुदायीक बनका रुखहरु बेचेर करिव १० लाख रुपैयाँको लगानीमा स्थानीयले मोटरवाटो निर्माण गरेपछि अहिले गाउँको रौनक नै फेरिएको स्थानीयवासिले बताए। दैनिक ३ वटा जिप गौश्वारादेखि वागलुङसम्म सञ्चालन हुँदै आएका छन्। जिल्ला सदरमुकाम वेनीभन्दा गौश्वारावासीका लागि वागलुङ धेरै नजिक भएको र प्रशासनिक काम वाहेक अन्य कामहरु बागलुङवाट नै हुने गरेका स्थानीयले बताए । स्थानीय क्षेत्रमा उत्पादन भएका कृषि उपजहरुले पनि वागलुङमा नै राम्रो वजार पाएकोमा स्थानीयवासिन्दाहरु मख्ख छन्। तर उनीहरुको एउटै मात्र गुनासो छ राज्य राज्य जस्तो भैदिओस्, राजनीति गर्छु भन्नेहरुले सौतिनी व्यवहार नगरिदिउन र सम्वन्धित निकायले पनि आफ्नो गाउँको सम्भावना र आवश्यकतालाई वुझिदिओस् , आँखा नचिम्लि दिओस्।
आज साँझ हुने नेपाल र अफगानिस्तानको महत्वपूर्ण खेलमा नेपाली खेलाडीलाई हौसला बढाउन समर्थकहरु स्वःस्फुर्त रुपमा राष्ट्रिय जर्सीमा सजिएर हिँडिरहेका छन्। सर्वसाधारणदेखि मुलुकका चर्चित अनुहारलाई पनि बंगलादेशमा नेपालले खेलिरहेको विश्वकपले तानिरहेको छ। जर्सी बेच्चे पसलमा नेपाली समर्थकको भीड नै लागेको छ। चर्चित कलाकार हरिबंश आचार्यले देशको राष्ट्रिय जर्सी लगाएर खेलाडीको समर्थन गरिहरेका छन्। नेपाली राष्ट्रिय क्रिकेट टिमले बंगलादेशमा ट्वान्टी–ट्वान्टी विश्वकपमा अहिले केहीबेरमा बलियो प्रतिद्धन्दी बंगलादेशसँग खेल्न लागिहरहेको बेला बंगलादेश पुगेर प्रत्यक्ष साथ र हौसला दिन नपाए पनि राष्ट्रिय जर्सीमै सजिएर नेपालको खेलमा साथ दिइरहेका छन् । काठमाडौं लगायत मुलुकभरका नेपाली समर्थक राष्ट्रिय टोलीको जर्सी किन्दै छन्। छातीको देब्रेपट्टी नेपालको राष्ट्रिय झण्डा र नेपाल क्रिकेट संघ क्यानको लोगो अनि दाहिने पट्टी ट्वान्टी–ट्वान्टी विश्वकप क्रिकेटको लोगो अंकित निलो रंगको जर्सी किन्न आएकी काठमाडौं रञ्जु ज्ञवालीले नेपाल विश्वकपमा पुग्नु नै ठूलो भएको बताइन्। पहिलो खेलमा हङकङलाई जितेकोमा खुसीको सिमा नै नरहेको भन्दै आज पनि बंगलादेशलाई हराउनेमा विश्वस्थ छिन् । मैदानमै गएर समर्थन गर्न नपाएपनि देशको लागि जर्सी किनेर साथ दिएको उनले बताइन्। नेपाली क्रिकेट टिमको जर्सी लगाएर हिंड्ने र नेपालको खेल भएका दिन त्यही जर्सी लगाएर टेलिभिजनमा खेल हेर्नेको संख्या उल्लेख्य छ। जर्सी किन्नेहरु नजिककैको पसलमा ओइरिएका छन्। पसलमा जर्सीनै सकिएकोले दिनै नसकिएको व्यापारीको गुनासो छ। नेपाली क्रिकेटको जर्सी लगाएको तस्बिर खिचेर फेसबुक, ट्वीटरलगायतका सामाजिक सञ्जाल पनि क्रिकेटमय भएको छ। नेपाली टिमको जर्सी प्रायोजन गरेको सिंगापुरे कम्पनी बिएस स्पोर्टसले गरेको हो।
हाम्रो समाजमा छोरी सन्तान खन्चुवा हुन्छन् भन्ने आम मान्यता छ। त्यसै मान्यताको आधारमा छोरी सन्तान चार महिना पुरा पुगेपछि उनीहरुको पास्नी गरिन्छ। जब कि छोराको पास्नी छ महिना पूरा भएपछि मात्रै गर्ने चलन छ। के साँच्चिकै छोरीहरुले छोराहरुको भन्दा चाँडै र धेरै खान खोज्छन् तरु डाक्टर अरुणा उप्रेती भन्छिन्, ‘यो सरासर अवैज्ञानिक कुरा हो। चिकित्साविज्ञानले त बच्चा चाहे छोरा होस्, चाहे छोरी होस्, दुवैलाई ६ महिना पूरा नपुगेसम्म पानी पनि खुवाउन हुँदैन भन्छ। आमाको दूधमात्रै खुवाउनु पर्छ।’ पास्नीजस्तै अर्को मान्यता नेपाली समाजमा छोरीहरु जन्मँदादेखि नै रुने भएर जन्मन्छन् भन्ने पनि छ। ‘आइमाईको जस्तो आँसु झार्नेरु’ भन्ने लान्छना त हरेक आँसु झार्ने पुरुषलाई लाग्छ। समाजको यो मान्यताले महिलामा साच्चै नै रुनका लागि छुट्टै ग्रन्थी भएको जस्तो अर्थ दिन्छ। छोरी सन्तानहरु किन जन्मँदै रुन्चे भएर जन्मन्छन्रु भनेर सोधेको प्रश्नमा डा. उप्रेती भन्छिन्, ‘कुनै पनि बच्चा बिना कुनै कारण रुँदैन। कि ऊ भोकले रोएको हुन्छ, कि दिसापिसाब गरेर रोएको हुन्छ कि वा उसको कुनै समस्या हुन्छ। छोरीहरु रुन्छन् भन्ने कुरा रुढीवादी हो।’ अरुणा उप्रेतीका कुरा त चिकित्सा विज्ञानको भयो। के छोरी सन्तान जन्मेको समयदेखि रुने पिरोल्ने गर्दैनन् त रु के छोराले भन्दा छोरी सन्तानले चाँडै अन्न खान खोज्दैनन् तरु के हाम्रो समाजका अग्रजले यत्तिकै झुटो बोलेर पास्नीको संस्कार बसालेका हुन् त? चिकित्सा विज्ञानले जेसुकै भनोस्, सामान्यतया महिला जन्मेको बेलादेखि जीवनभर रुन्चे हुने कुरा साँचोजस्तै लाग्छ। हाम्रो आसपासमा रुने जिम्मा महिलाकै हुन्छ, खुसीको क्षणमा होस् कि दुःखको क्षणमा होस्। कसैसँग मिलनको समयमा होस् कि बिछोडको समयमा महिलाका आँसु पहिला र धेरै झर्छन्। महिलाका कुरा छोडिदिउँ वल्लो पल्लो घरमा बच्चा रोएको बेला सोध्दा हुन्छ, रुने बच्चा छोरी नै हुने सम्भावना बढी हुन्छ। छोरीहरु जन्मेकै बेलादेखि रुन्चे हुन्छन् वा पिरल्ने हुन्छन् भन्ने कुरा छोरी सन्तान भएका धेरै अभिभावक स्वीकार गर्छन्। चाँडै खान खोज्ने कुरा पनि त्यस्तै हो। समाजशास्त्रको आधारभूत मान्यता के छ भने, संसारका सबै घटना सामाजिक रुपमा निर्मित हुन्छ। जस्तो कि कुनै ठाउँमा बढी उब्जाउ हुने जमिन रहेछ भने समाजशास्त्रीहरु त्यो ठाउँका मानिस बढी मेहनती रहेछन् भनेर बुझ्ने गर्दछन्। कुनै बस्तीको नजिकै घना जंगल रहेछ भने समाजशास्त्रीले त्यो ठाउँका मानिसहरु बन विनासप्रति सजग रहेछन् भन्ने बुझ्छन्। त्यसै गरी कुनै समाजमा मानिसहरु धमाधम आत्महत्या गर्न थाले भने समाजशास्त्रीहरु आत्महत्याको सामाजिक कारण खोज्न थाल्छन्। के कुराले मानिसहरुलाई आत्महत्या गर्न बाध्य पारिरहेको छ भनेर। छोरीहरु जन्मेकै समदेखि रुन्चे र छोराभन्दा पहिले खन्चुवा हुने कुरालाई पनि समाजशास्त्रीय आँखाबाट हेर्ने सकिन्छ। पहिलो कुरा बच्चीहरु जन्मेकै समयदेखि रुन्चे हुन्छन् र छोरा सन्तानको भन्दा चाँडै खान खोज्छन् भन्ने हाम्रो समाजको मान्यतालाई स्वीकार गरौँ। त्यसपछि समाजशास्त्रको आँखाबाट हेरौँ। किन उनीहरु रुन्चे र खन्चुवा हुन्छन् तरु उत्तर खोज्न धेरै गाह्रो पर्दैन। उत्तर समाजकै ब्यवहार र भनाइमा नै छ। हाम्रो समाजमा भनाइ नै छ, ‘छोरा जन्मे खसी, छोरी जन्मे फर्सी’, ‘छोरा जन्मे घिउ र भात छोरी जन्मे झोल र भात।’ यी भनाइ भनाइमा मात्रै सीमित छैनन्। व्यवहारमा पनि छन्। गत वर्ष निस्केको ‘स्वअस्तित्वको खोज’ नामक नेपालका लेखिकाहरुको अनुभूतिहरुको संग्रह पढ्दा थाहा हुन्छ कि छोरी जन्मेकोमा नेपाली समाज खुसी हुँदैन। त्यो किताब पनि पढ्न पर्दैन। हामी हाम्रै परिवार हेरौँ, नजिकका आफन्त हेरौँ, छोरा जन्मँदा हाम्रो मनमा कस्तो भावना आउँछरु र, छोरी जन्मँदा हाम्रो मनमा कस्तो भावना आउँछरु परिवारमा छोरी जन्मँदा हामी छोरा जन्मँदाको जत्तिकै खुसी हुँन्छौँ तरु हुँदैनौँ। किनकि छोरी त जुन जमाना आए पनि अर्काको घरमा नै जाने जात हो। चाहे छोरीलाई पढाएर डाक्टर बनाइयोस्, चाहे अरु नै। तर, छोरो केही नभए आफ्ना बा आमालाई छोडेर अर्काको घरमा जाँदैन। त्यसैले हाम्रो समाजमा छोरो जन्मेको छ भने छोरा जन्माउने आमाको स्याहार सुसार, खाना र आरामको सबैले ख्याल गर्छन्। छोरा जन्माएकी छोरी बुहारीलाई भनिन्छ, ‘हुनेको वर्ष दिन, नहुनेको छ महिना बच्चाकी आमाको ख्याल गर्नु पर्छ।’ अर्थात् उसलाई पोसिलो खुवाउनु पर्छ, बच्चासँगै आराम गराउनु पर्छ। बच्चाकि आमाले कपडा, भाँडा धुनु हुँदैन किनकि बच्चालाई चिसो लाग्छ। तर के छोरी जन्माउने आमाको पनि त्यस्तै स्याहार हुन्छ तरु छोरी जन्माउने आमालाई त समाजले भन्छ, ‘फलानाकी बुहारीले त एघार दिनकै दिनमा पानी छोई ।’ पानी छोई अर्थात् उसले सुत्केरी भएको एघार दिनदेखि घरको काम गर्न थाली। छोरी जन्माउने उही महिलाले छोरा पाउँदाको झै खाना, स्याहार र आराम पाउँदिन। काम गरेपछि धेरै खानु पर्ने हुन्छ, तर समाजले, परिवारले त छोरी पाउने आमालाई त फर्सी वा झोल र भात दिने भन्छ नि त। खसीको मासु खाए जत्ति दूध त फर्सी खाएर पक्कै आँउँदैन। नत घिउ खाएर आउने जत्ति दुध झोल खाएर नै आउँछ। छोरी जन्माउने आमाले आराम गर्ने कुरा भएन। स्याहार सुसारको कुरा पनि भएन। पोसिलो खानाको, आरामको र स्याहारको कमीका कारण छोरी बच्ची जन्माएकी आमाको दुध कम आउँछ। जब कि छोरो जन्मँदा त्यही आमाको दुध धेरै आउँछ। आमाको दूध कम आएपछि बच्ची भोकाउने स्वभाविक हो। यसैलाई हाम्रो समाजले छोरी धेरै खन्चुवा हुन्छन् भन्छ। यदि बच्चीकी आमा उसको आसपासमा हुने हो र उसलाई समस्या पर्दा याद गर्ने हो भने उनीहरु रुँदैनन्। रुने वा रुन्चे हुने कारण पनि बच्चीको स्याहारमा हुने लापवाही नै हो। छोरी जन्माउने आमाले छोरा जन्माएको बेलामा झै आराम गर्नुको सट्टा काम गर्नु पर्ने हुन्छ। काम गर्नुको अर्थ बच्चीक आमा उसँगै नहुनु हो। आमा साथमा नभए पछि दिसा गरे पनि, पिसाब गरे पनि, भोक लागे पनि रुनै पर्यो । अफ्ठेरो भएर, दिसापिसाब गरेर, भोक लागेर बच्चा रोइरहन्छ जसलाई हाम्रो समाजले छोरी त जन्मँदै रुन्चे हुन्छन् भनेर टार्छ।
२०४६ सालको जनआन्दोलनपछि गठित अन्तरिम सरकारका प्रधानमन्त्री कृष्णप्रसाद भट्टराईले मेलम्चीको पानी काठमाडौं उपत्यकामा ल्याएर सडक धोइदिने घोषणा गरेका थिए। भट्टराईको उक्त घोषणालाई एमालेले उडाउँदै भन्यो, ‘मुख धुने पानी छैन, सडक धुने फुर्ती?’ भट्टराईले मेलम्चीको पानीले सडक धुने घोषणा त्यसै गरेका थिएनन्। त्यतिबेला उपत्यकामा खानेपानीको कुल माग दैनिक १८ करोड लिटर र आपूर्ति १४ करोड लिटर थियो। मेलम्चीको पानी आउँदा दैनिक १७ करोड थप भई १३ करोड लिटर जगेडा हुने र त्यही पानीले सडकै पखाल्न पुग्ने भएकाले भट्टराईले त्यसो भनेको हुनुपर्ने काठमाडौं उपत्यका खानेपानी लिमिटेड (केयूकेएल) का हालका प्रमुख चन्दलाल नकर्मी बताउँछन्। २०४६ सालको अन्तरिम सरकारले मेलम्ची आयोजना विश्व ब्यांकको ऋण सहयोगमा अघि बढाउन खोजेको थियो। विश्व ब्यांकले हात झिकेपछि एसियाली विकास ब्यांकको अगुवाइमा निर्माण भइरहेको मेलम्ची काकाकुल उपत्यकावासीका लागि मृगतृष्णासरह छ। उपत्यकावासी मेलम्चीको पानी आउँछ भन्नेमा अझै विश्वस्त छैनन्। माओवादी ‘जनयुद्ध’, स्थानीय बासिन्दाका माग, माओवादी सरकारमा आएपछि उपत्यका खानेपानी वितरण निजी क्षेत्रलाई दिने प्रक्रियामा भएको राजनीति, मेलम्चीको मुहान (सिन्धुपाल्चोक) सम्म जाने प्रवेशमार्ग दोहोर्‍याएर भएको ठेक्का, सुरुङ निर्माण ठेकेदारले काम नगर्दा पुन: भएको ठेक्कापट्टालगायतका कारणले उपत्यकावासी विश्वस्त हुन नसकेका हुन्। तर अब दुई वर्षपछि मेलम्चीको पानी आउने आशाको किरण देखापरेको खबर आजको अन्नपूर्णमा विकास थापाले समाचार लेखेका छन्। सबैभन्दा जटिल संरचना साढे २६ किलोमिटरमध्ये अब साढे २१ किलोमिटर मात्र सुरुङ खने पुग्ने र यो कार्य पनि अघि बढिरहेकाले २०७३ मा पानी ल्याउने गरी काम भइरहेको मेलम्ची खानेपानी विकास समितिका उपकार्यकारी निर्देशक घनश्याम भट्टराई बताउँछन्। ‘मेलम्ची सबैखाले झन्झट, बाधाव्यवधान पार गरेर नयाँ ढंगमा निर्माण भइरहेको छ’, भट्टराईले भने, ‘सुरुङ ठेकेदारलाई ६ महिनाअघि काम सके बोनस दिने भनेका छौं, त्यहीअनुसार काम भइरहेछ, अब छिटोमा मेलम्चीको पानी २०७३ वैशाखमा आइसक्नेछ।’ ठेकेदार कम्पनी कोअपरेटिभा मुराटोरी इ सिमन्टिस्टिटी डी राभेन्नाले २०७३ वैशाखमा काम पूरा गरिसक्ने कार्यसूची आयोजनालाई दिइसकेको छ। यसअघि चिनियाँ ठेकेदार कम्पनी चाइना रेल्वे १५ ब्युरोले साढे २६ किलोमिटर सुरुङ सन् २०१३ को सेप्टेम्बरमा पूरा गर्ने गरी २००९ को फ्रेब्रुअरीमा सम्झौता गरेको थियो।
साहुको जग्गामा दुःखले बनाएको फुसको घरले उनी ओतिएका छन्। साहुले कतिखेर लखेट्छन् यहाँबाट गनेर दिनरात पिरोलिन्छन्। बिहान खाए बेलुका के खाने दैनिकी भुल्न नसक्ने जीवनको पाटो बनेको छ। माओवादी कार्यकर्ता बनेर हिँड्दा डुल्दा उनी एक दिन त एउटा घर आँट्ने जग्गा पाउँला भनेर सपना बुन्छन्। खै त्यो दिन कहिले आउला पत्तो छैन। राजघाट–७ मोरङका ३२ वर्षीय पूर्ण लिम्बू। यहीठाउँमा तल्तिर मास्तिर गरेर तीनपटक बसाइँ सरिसके। जहाँ जहाँ पुग्छन्, साहुको जग्गा खोज्छन्, श्रीमती र छोराछोरी राख्न कम्ती मुस्किल पर्दैन। उनको घर खोज्दै केही दिनअघि एकाबिहानै पुग्दा उनी गाउँमै कसैको घरमा मजदुरी गर्दैथिए। घरमा पत्नी मीना अर्काकैमा काम गर्न भनेर हिँड्न लागेकी थिइन्। पूर्णले बिहे गर्दै मीनाले अघिल्ला दुई लोग्नेबाट जन्मिएका ६ सन्तान सँगै ल्याएकी थिइन्। पूर्णबाट दुई जन्मिदा आठ जना पुगे। हुर्किएपछि चार जना आफ्नो आफ्नो बाटो लागे। कोही कता कोही कता। रहेका स–साना चार सन्तान हुर्काउने जिम्मेवारी छ। उनका दुई छोराछोरी स्कुल पढ्छन्। दुई जना मसिना छन्। सबेरै उठ्छन्, कामतिर हिँड्छन्। दिनभरि मजदुरी गरेर ल्याएको त्यसैउसै सकिन्छ। उठ्दा सुरू हुन्छ उही – आजलाई के खाउँ? एमाओवादीका 'सुख्खाराम' कार्यकर्ता हुन् पूर्ण। उनी आफूसँग एक चप्परी जमिन छैन। २०५५ सालमा ताप्लेजुङबाट उनी यहाँ आएका थिए। उतै हुँदाखेरी माओवादी कार्यकर्ता बनिसकेका रहेछन्, बुर्जुवा वर्गको हितको पक्षमा बोल्ने भन्दै। यता आएपछि पनि माओवादी कार्यकर्ता बनेर नहिँडी धर पाएनन्। माओवादी युद्धको उत्कर्षताका २०५९, ६० र ६१ भर इलाम, पाँचथर र ताप्लेजुङका विभिन्न ठाउँ घुमे। छापामार बनेर। सेनासँग दुई तीनपल्ट आमनेसामने हुँदा भीडन्त भयो। इलामको पुवाभन्ज्याङमा भीडन्त हुँदा उनका दुई साथी मारिएका थिए। शान्ति प्रक्रिया सुरु भएपछि फेरि फर्किए। 'यो घर बनाउन मैले धेरै रगत पसिना बगाएको छु,' उनी भन्छन्, 'दुई साल त त्रिपालमुनी बास बसेको छु।' पार्टीभित्र सामान्य पोजिसनमा रहेका उनी इमानदार कार्यकर्तामध्ये एक हुन्। जहाँ जहाँ पार्टीका कार्यक्रम हुन्छन्, त्यहीँ पुग्छन्। स्वयंसेवक बन्छन्, ठूलाले अह्राएकै मुख नफर्काई टेर्छन्। कुनै ठूलो लोभ मोह नभए पनि एउटा घर आँट्ने जग्गा पाउँला भन्ने आश छ। शान्ति प्रक्रियापछि माओवादी चुनावमार्फत पहिलो पार्टी बन्यो। दुई पटकसम्म सरकार बन्यो। 'अब त जग्गा पाउँला भन्ने आश पलाएको थियो,' उनी भन्छन्, 'सपनामात्र बन्यो, मेरो दुःख यो गाउँका सबै माओवादीलाई थाहा छ।' संविधानसभाको दोस्रो निर्वाचनसम्म आइपुग्दा यो गाउँमा उनले देख्ने माओवादीहरू हुनेखानेमा गनिन्छन्। पहिले सुको नहुनेहरू अहिले गाँठवाला बनेका हिँडेको देख्छन्। उनले भने मजदुरी गरेर पनि दुःखले जीवन धान्नेभन्दा भिन्न हैसियत बनाउन सकेका छैनन्। तर पनि उनमा एकरति बिचलन आएन, उनी माओवादी कार्यकतै बनेर हिँडिरहेका छन्। असली भोटर उनै बनेका छन्। 'गरिबको पक्षमा बोल्ने भनेर मक्ख परेर हिँडियो, डुलियो,' उनी भन्छन्, 'म सुक्खाराम भएर हिँडेको कसैले नदेखेजस्तो गर्छन्।' स्थानीयका अनुसार समाजभित्रका वास्तविक विपन्न पूर्ण हुन्। सरकारबाट घरिघरि गरिबी निवारणका आउँदा कान ठाडा हुने गरेका छन् उनीजस्ता विपन्नका। छोरीले दिएको जग्गामा बसोबास गरिरहेका राजघाट–८ का भूमिहीन नरबहादुर विसुङ्खे भन्छन्, 'हामी भोट दिने मात्र रहेछौं, अर्काको जग्गामा बस्ने, खेदिने भइरहेको छ।' उनलाई पनि आफ्नो हक लाग्ने थोरै जमिन पाउने आश लागेको छ। 'विपन्न, निमुखा र मजदुरको पक्षमा बोल्ने पार्टी भनिएकाले माओवादीलाई नै भोट हालिरहेको छु,' उनी भन्छन्, 'हामी पढेलेखेका छैनौं नेतासम्म कुरा पुर्‍याउने हैसियत राख्दैनौं, बुर्जुवाको आवाज उठाउने कम्युनिष्ट पार्टीका गाउँका हाम्रा नेता सन्पन्न भएका छन्। एक धुर जग्गा नहुने हेरेको हेरै।' उनीहरूकै थाप्लोमाथि बोझ आइपरेको छ। यो गाउँलाई खुला दिसामुक्त क्षेत्र घोषणा गरिँदैछ। उनीहरूका घरमा पनि चर्पी अनिवार्य बनाउनुपर्ने उर्दी आएको छ। गाउँ विकास समिति अन्तर्गतको यो कार्यक्रमबाट उनीहरूले चर्पी बनाउने केही सामग्री प्राप्त गरेका छन्, मजदुरी गरेको पैसा चर्पी बनाउन तिरेका छन्। गाविसबाट प्राप्त उपकरणले चर्पी बन्न थालेको छ। त्यसलाई घेराबारा गर्ने इँटा, सिमेन्ट र टिन आफैंले किन्नुपर्नेछ। यो किन्न पैसा खर्च गर्दा उनीहरू भोको बस्नुपर्ने अवस्था आउँछ। 'जसको जग्गै छैन, कुनदिन छोडेर हिँड्नुपर्ने हो थाहा छैन,' पूर्ण भन्छन्, 'यो चर्पी कसका लागि बनाउने?' स्थानीय नेत्रकुमारी सापकोटा देख्दै आङ सिरिङ्ग हुने यस्ता गरिबको पीडा सरकारले सुन्नुपर्ने धारणा राख्छिन्। गरिबी निवारणको नारा लगाउने सरकारले भूमिहीनलाई थोरै भए पनि जग्गा दिनुपर्ने बताउँछिन्। 'कम्युनिष्ट पार्टीका यी निमुखा कार्यकर्तालाई मैले सकेको सरसहयोग गर्नेगरेकी छु,' उनी भन्छिन्, 'आजभोलि गर्दै उनीहरूका आवश्यकता थपिएका थपियै छन्, पार्टीसार्टी भनेर कहिले हित होला यिनको?'
राष्ट्रपति रामबरण यादवले मन्त्रीपरिषद् अध्यक्ष खिलराज रेग्मीलाई नै संविधानसभाको बैठक बोलाउन ध्यानाकर्षण गराएका छन्। शनिबार साँझ राष्ट्रपति कार्यलयमा राष्ट्रपति यादव र अध्यक्ष खिलराज रेग्मीबीच छलफल भएको थियो । राष्ट्रपतिले अध्यक्षलाई बोलाउन ध्यानाकर्षण गरेपछि संविधानसभाको पहिला बैठक कसले गर्ने भन्ने विवाद टुङि्गएको छ । शनिबार अपरान्ह राष्ट्रपति भवन शितल निवास पुगेर मन्त्रीपरिषद् खिलराज रेग्मीले आफूले संविधानको धारा ६९ बमोजिम बैठक बोलाउन लागेको जानकारी दिएका थिए। भेटमा राष्ट्रपति डा रामवरण यादवसँग शनिबार दिउँसो भएको भेटमा अध्यक्ष रेग्मीले संविधानको मर्म अनुरुप मिती तोकेर बैठक डाक्न लागिएको औपचारिक जानकारी दिएका हुन। अध्यक्ष रेग्मीले स‌ंविधानसभा बैठक बोलाउने मिति तोक्ने तयारी गरीरहेका छन् । यसबारेमा जानकारी दिन केही बेरमै अध्यक्ष रेग्मीले विज्ञप्ति जारी गर्दै छन् । प्रधानमन्त्रीले बोलाउने संवैधानिक ब्यवस्था भएपनि अन्तराष्ट्रिय प्रचलन अनुसार राष्ट्रप्रमुखका हैसियतले आफैले संविधानमा बैठक बोलाउनुपर्ने अडान राष्ट्रपतिको थियो। बैठक कसले बोलाउने भन्ने विषयका दुई रिट सर्वोच्च अदालतमा विचाराधिन अवस्थामा रहेको छन्। निर्वाचन आयोगले संविधानसभाको निर्वाचनको अन्तिम परिणाम बुझाएको २१ दिन भित्र संविधानसभाको बैठक बोलाउनुपर्ने कानुनी प्रावधान रहेको छ। राष्ट्रपति कार्यलयले जारी शनिबार साँझ जारी गरेको विज्ञप्ति:
आज श्रावण शुक्ल पञ्चमी सनातन हिन्दुहरूले नागपञ्चमी पर्व परम्पराअनुसार घरका मूलढोकामा नागको चित्र टाँसी पूजाअर्चना गरी मनाइँदैछ । नागलाई पानी र वर्षाका देवता, जुन घरमा नागको वास हुन्छ त्यहाँ लक्ष्मीको वास हुन्छ भन्ने धार्मिक विश्वासका साथ नागपूजा गरिने प्रचलन रहेको छ । नागपूजा विशेषतः षष्ठीयुक्त पञ्चमी तिथि अर्थात (षष्ठी तिथिलाई छोएको पञ्चमीका दिन) गर्नाले नागदेवता खुसी हुने र उदय पञ्चमी तिथिमा नै नागपूजा गर्ने परम्परासमेत रहिआएको यस दिन घरका मूल ढोकामाथि नागका तस्बिरमा विधिपूर्वक पूजा गर्ने परम्परा छ । दही, दुबो, लाजासहित चन्दन, अक्षता, नैवेध, धूप, दीप पूजा गरी घरमा नागको तस्बिर टाँस्नाले मेघ, सर्प र अग्निको भय नहुने विश्वास छ । नाग पञ्चमीका आइतबार राजधानीमा देखिएका केही दृश्यहरु हेर्नुहोस् फोटोफिचरमा ।
हामी सानो छँदा दसैँको आएको संकेत आकाशमा उड्ने चंगाहरुले दिन्थे। भदौ महिनाबाटै आकासमा चंगा देखिन्थे। हाम्री हजुरआमा भन्ने गर्नु हुन्थ्यो, चंगा उडाउनु भनेको ईन्द्रलाई पानी पुग्यो अब भनेर पठाउने सन्देश हो रे । त्यसैले धानमा गेडा नपस्दै चंगा उडायो भने किसानहरु रिसाउँथे रे। दसैँको आगमन सँगै चंगा उडाउने तयारी सुरु हुन्थ्यो हाम्रो। चंगा उडाउने र लडाउने एउटा सिंगै उल्लास हुन्थ्यो । अहिले जस्तो तयारी माँजा लगाएको धागो बजारमा हुँदैन थियो, केही त हुन्थ्यो तर आफूले माँजा लगाएर बनाए जति धारिलो हुँदैन थियो । यस्ता धागो अलि महँगो हुन्थ्यो। माँजा लगाउने सामानहरुको खरिददारी सुरु हुन्थ्यो, कुखुराको भाले छाप धागोबाट। त्यसपछि काँचको धुलो (खाँची), आरारोट, सरेश, रामतोरिंया, घ्युकुमारी, साबदाना आदी हालेर पकायो। काँचको धुलो बनाउन जलेका चीम कुटेर धुलो पनि बनाउँथे कसैकसैले। घरको खाना पकाउने भाँडामा माँजा लगाउने समाग्री पकाउन पाईँदैन थियो, कुनै टिनको ट्याकको खोज्नुपर्थ्यो । पहिले नै भेट्टाएको बेलामा ट्याकलाई लुकाएर राखिन्थ्यो। घरको भाडाँमा पकाउन सर्त हुन्थ्यो, सरेश हाल्न नपाउने र पछि माझेर टिलिक्क पारिदिनु पर्ने। सरेस त्यो बेला काठ जोडन प्रयोग हुन्थ्यो, मोबिकल आएको थिएन, र सरेस गाई भैंसीको खुरबाट बनाईन्छ भनिन्थ्यो, त्यसैले खाना पकाउने भाँडामा पकाउन पाईँदैन थियो। सबै सामाग्री हालेर पकायो, त्यसपछि एउटाले धागोको रिलमा लठ्ठी घुसारेर समायो, अर्कोले लट्टाँईमा बेर्न थाल्यो, बीचमा बसेर एउटाले हातमा केही तातो माँजा लिएर धागो समाएर बस्यो। कम्तिमा पनि तीनजना चाहिने। अब माँजा लगाउन सक्किए पछि सुकाउन दुई बिजुलीको लठ्ठालाई बेरेर केहि घण्टा कुर्नु पर्थ्यो। कहिलेकाँही यसरी सुकाउन नपाउँदा चंगा उडाएर सुकाउँथ्यौं। तर यसरी सोझै चंगा उडाउँदा अर्कोले लडाउन आउने हुँदा नसुकेको माँजामा धार बसिसकेको नहुने हुँदा काटिने सम्भावना हुन्थ्यो। तर सुकेपछि त भर्खर सुकाएको माँजाले अरुको चंगा काटिई हाल्थ्यो। मेरा दौंतरीहरु आफ्नै दाईहरु (सानिमाका छोराहरु) हुन्थेँ - रबि र कान्छा (रबिन्द्र), अर्को सदस्य थियो बालसखा बिल्टु। रबि हामी मध्यको सबैभन्दा जेठो भएकोले उ नै यो प्रोजेक्टको लिडर हुन्थ्यो । म चाँहि चंगा उडाउन मन गर्ने तर राम्रो संग उकास्न नसक्ने, उकासेको चंगालाई उडाएर रमाईलो लिने । चंगामा पुच्छर हालेर पनि उडाउँथ्यौ। पुच्छर हालेको चंगा लडाउँदा सजिलै काटिन्थ्यो, तर उडाईरहन चाँही सार्‍है सजिलो। चंगा च्यातियो भने टास्ने गम हुन्थ्यो- भातको सिता वा भुरुङ (प्याजी फुल फुल्ने पान बुट्टे लहरा) को पात। घरहरु अहिले जस्ता अग्ला नहुने हुँदा घरको छतबाट चंगा उकास्यो, वरिपरि अरुको चंगा आउने बित्तिकै लडाउन थाल्यो। फुईँ हान्दै आफ्नो धागोले अर्कोको धागो माथिबाट रेट्न कोशिस गर्‍यो। माथि धागो पर्दा लडाउँदै जाँदा चंगा तल गयो भने माथि उठाउन सजिलो हुन्थ्यो। आफूले धागो बेर्दा भन्दा छोड्दा रेटिने हुँदा अर्कोको चंगा काटिन्थ्यो। चंगा घुमाउँदै धागो छोड्दा बेग संग धागोले रेट्थ्यो, तर चंगा तल तल जान्थो, धेरै तल गएपछि भने आफुले बेर्‍यो भने काटिने सम्भावना हुँदा चंगालाई दायाँ-बायाँ गर्दै धागो छोड्नु पर्थ्यो। अरुको चंगा काटियो भने “चेट” भन्दै उफ्रिन्थ्यौँ, आफ्नो काटियो भने निन्याउरो मुख लाउँदै लट्टाईँ बेर्न थाल्थौं। चंगा चेट गराउने एउटा ठुलै लडाईँ हुन्थ्यो। आफुले काटेको चंगाको गन्ती हुन्थ्यो। आकासमा कसैले काट्न नसकेर उडाउँदै बस्नु गर्वको कुरा। आकासमा अनगिन्ती चंगा हुन्थे, अनेक रंग र बुट्टामा । बुट्टा अनुसारका नाम हुन्थ्यो। त्यही नामले बोलाउँदै चिच्याउँथ्यौ। बुट्टा अनुसारको नामले नै उडाउनेको परिचय दिन्थ्यो। हामी भूराहरुको अर्को काम काटिएका चंगा र धागो लुट्ने हुन्थ्यो। लुटेको धागो गाँस्दै चंगा लडाउँदा गाँठोमा अड्किएर काटिने हुँदा लडाउन प्रयोग नभए पनि उडाउन मात्र त केही काम लाग्थ्यो। धेरै त लुटेको धागो अल्झेर गुजुल्टो पर्थ्यो तर पनि लुट्न दौडिन्थ्यौं। खेत र बारी दौडिंदै चंगा लुटनु पनि खुब रमाईलो हुन्थ्यो। न्युरोड क्षेत्रबाट लडाउँदा काटिएको सैयौं चंगा टुँडिखेलमा आउने हुँदा लठ्ठी बोकेर केटाकेटी लुट्न दौंडिरहेका हुन्थे। धेरै चंगा लुट्न सफल केटाहरु लुटेको चंगाको चांग पारेर मख्ख पर्दै फर्किन्थे । पहिले घरहरु एकै खाले समान २-३ तल्ला मात्र अग्ला हुने हुँदा छानामा वा कौशिमा बसेर उडाउन सकिन्थ्यो। शहर बिस्तारको क्रममा घरहरु अग्ला बन्दै र बाक्लो बस्ती बिस्तार हुँदै जाँदा चंगा उडाउन गार्‍हो हुँदै गयो। अहिले त चंगा उडाउने ठाउँ पाउन पनि गाह्रो भइसकेको छ। मनोरञ्जनका अरु साधनहरु धेरै भएर पनि होला अहिलेको पुस्तामा चंगा उडाउनेहरुको संख्या धेरै कम हुँदै गएको छ। चंगा उडाएर रमाईलो गर्ने हाम्रो पुस्तालाई भने ती दिन सम्झदाँ पनि भित्रै देखि उल्लास लाग्छ ।
चर्चामा रहेका कैलाली र कञ्चनपुरका दुवै निर्वाचन क्षेत्रबाट बागी उम्मेदवारले आफ्नो उम्मेदवारी फिर्ता लिएका छन्। नेपाली काँग्रेसका वरिष्ठ नेता तथा पूर्व प्रधानमन्त्री शेरबहादुर देउवा र एकीकृत नेकपा माओवादी अध्यक्ष पुष्पकमल दाहाल प्रचण्ड पुत्र प्रकाशकी श्रीमती विना मगरका बागीले उम्मेदवारी फिर्ता लिएका हुन्। आगामी संविधान सभाको निर्वाचनमा प्रत्यक्ष उम्मेदवार बनेका देउवाको कैलाली क्षेत्र नम्बर ६ बाट पूर्वसाँसद गंगाबहादुर कुँवर र विना मगरको कञ्चनपुर क्षेत्र नम्बर १ बाट गगनबहादुर सिंहले बागी उम्मेदवारी दिएका थिए। कुँवरले आफ्नो गृह क्षेत्र कैलालीको क्षेत्र नम्बर १ बाट समेत उम्मेदवारी फिर्ता लिएका छन्। सो क्षेत्रबाट नेपाली काँग्रेसले डाक्टर रणबहादुर रावललाई उम्मेदवारी दिएको छ। कैलालीको क्षेत्र नम्बर १ र ६ बाट स्वतन्त्र उम्मेदवार बनेका पूर्व साँसद कुँवरले मंगलबार उम्मेदवारी फिर्ता लिएको बताए। धनगढीमा आयोजित पत्रकार सम्मेलनमा बोल्दै कुँवरले पार्टीको शिर्ष नेतृत्वको आग्रहमा उम्मेदवारी फिर्ता लिएको बताएका छन्। 'सुशील कोइराला, शेरबहादुर देउवा र रामचन्द्र पौडेलले आग्रह गर्नुभयो' उनले भने–'सबैले आग्रह गरेपछि मैले उम्मेदवारीलाई त्यत्ति महत्व दिएन।' उनले पार्टीका लागि योगदान दिएका नेता कार्यकर्ताको मूल्यांकन गर्ने शिर्ष नेतृत्वको आश्वासन रहेको बताए। कुँवरले उम्मेदवारी फिर्ता लिएपछि काँग्रेस नेता कार्यकर्ताले खुशी व्यक्त गरेका छन्। उनीहरुले कुँवरको उम्मेदवारी फिर्तालाई काँग्रेसको जित सुनिश्चित भएको प्रतिक्रिया दिएका छन्। २०४८ सालको आम निर्वाचनमा कैलालीको क्षेत्र नम्बर १ बाट अत्याधिक बहुमतले निर्वाचित भएका कुँवर जुझारु नेताका रुपमा चिनिन्छन्। उनको उम्मेदवारीले कैलाली काँग्रेसबीच मात्रै नभई राजनीतिक वृत्तमा समेत चर्चा पाएको थियो। उता कञ्चनपुरमा विना मगर विरुद्ध बागी उम्मेदवारी दिएका सिंहको उम्मेदवारी फिर्ता लिन पार्टीले चर्को दवाव दिएको थियो। एमाओवादी अध्यक्ष प्रचण्डले नै सिंहलाई उम्मेदवारी फिर्ता लिन दवाव दिएको स्रोतले बताएको छ। सिंहसँगै विभिन्न दल आवद्ध कञ्चनपुरका चार जनाले उम्मेदबारी फिर्ता लिएका छन्। चुनावका लागि प्रत्यक्ष तर्फको उम्मेदवारी फिर्ता लिनका लागि निर्वाचनले निर्धारण गरेको समयावधीभित्र कञ्चनपुरबाट दुई जना स्वतन्त्र र दुईजना दलका आधिकारिक उम्मेदबारले उम्मेदबारी फिर्ता लिएका हुन्। कञ्चनपुरका मुख्य निर्वाचन अधिकृत श्रीप्रकाश उप्रेतीले निर्वाचन क्षेत्र नम्बर १ बाट स्वतन्त्र उम्मेदबार सिंह र क्षेत्र नम्बर २ बाट स्वतन्त्र तर्फकै खेमराज पाण्डेयले उम्मेदबारी फिर्ता लिएको जानकारी दिएका छन्। उनले क्षेत्र नम्बर २ बाट नेपाल राष्ट्र सेवा दलका खडकबहादुर साँकी र क्षेत्र नम्बर ३ बाट नेपाल सद्भावना पार्टीका गौरीदत्त जोशीले पनि उम्मेदबारी फिर्ता लिएको बताए। त्यसैगरी, अछाममा समेत चार जनाले उम्मेदवारी फिर्ता लिएका छन्। उम्मेदवारी फिर्ता लिनेमा एकीकृत नेकपा माओवादीबाट बागी उम्मेदवार बनेका अक्कल रावल, स्वतन्त्र उम्मेदवार चन्द्रप्रसाद ढुंगाना, समाजवादी जनता दलका दीपक रावल रहेका छन्। उनीहरु तीनै जनाले क्षेत्र नम्बर २ बाट उम्मेदवारी दर्ता गराएका थिए। त्यस्तै क्षेत्र नम्बर १ बाट शिवसेना नेपालका तर्फबाट उम्मेदवारी दिएका रामबहादुर कुँवरले समेत उम्मेदवारी फिर्ता लिएका छन्। उम्मेदवारी फिर्ता लिएका ढुंगानाले मंगलबार नै नेपाली काँग्रेस प्रवेश गरेका छन्। नेपाली काँग्रेस अछामका सचिव टेकबहादुर साउँदले ढुंगानालाई पार्टी सदस्यता प्रदान गरेका छन्। उम्मेदवारी फिर्ता लिएका रावलद्वयले भने विज्ञप्ती प्रकाशित गरी एकीकृत नेकपा माओवादीलाई समर्थन गर्ने बताएका छन्। त्यस्तै टिकट वितरण प्रक्रिया प्रजातान्त्रिक नभएको भन्दै राप्रपा नेपालका बैतडी अध्यक्ष एवम् क्षेत्र नम्बर १ का उम्मेद्वार प्रेमसिंह धामीले उम्मेद्वारी फिर्ता लिएका छन्। उनले पार्टी परित्याग गर्दै जिल्ला कार्य समिति समेत भंग गरेका छन्। त्यसैगरी राष्ट्रिय यथार्थवादी पार्टीका तर्फबाट बैतडी क्षेत्र नम्बर २ का उम्मेदवार प्रकाश गुरुले पनि उम्मेद्वारी फिर्ता लिएका छन्। उता डोटीमा एकीकृत नेकपा माओवादीबाट बागी उम्मेदवार दिएका भरत बोहराले समेत उम्मेदवारी फिर्ता लिएको बताईएको छ।
करिब चार वर्षअघि मलेसिया आएका हात्तीखर्क-६ धनकुटाका गणेशहाङ तिगेला काम गरिरहेका बेला अचानक ढले । मलेसियाको एक कम्पनीमा सुरक्षागार्ड काम गर्ने उनी अचेत भएको देखेपछि नजिकै काम गर्ने नेपाली सहकर्मीहरूले ट्याक्सीमा अस्पताल दौडाए । नेपालबाट तन्दुरुस्त आएका २५ वर्षीय गणेशले सोचेजस्तो धन कमाउन त परै जाओस्, उल्टै मस्तिष्कघातका कारण कुँजो ज्यान लिएर स्वदेश फर्किनुपर्‍यो। करिब दुई साताअघि फर्किएका गणेशको जस्तै सन् २०१२ मा मलेसिया आउँदा सर्लाहीका जसोदत्त थारूलाई कुनै पनि शारीरिक समस्या थिएन । उनी आएको वर्ष दिनमै प्यारालाइसिसले थलिए र महिनौंको उपचारपछि पनि निको नभएपछि कुँजो शरीर लिएर नेपाल फिरे । यी त केही प्रतिनिधि पात्र मात्रै हुन् । मलेसियामा निरोगी (सपाङ्ग) भित्रिएकामध्ये बर्सेनि कतिपय नेपाली विभिन्न खाले अपाङ्गता लिएर घर र्फकेको समाचार आजको कान्तिपुरमा छापिएको छ। सोनमा-४, महोत्तरीका प्रमोद साह सुदीको काम गर्दा मेसिनले दाहिने हात छिनायो । उनी एउटा मात्र हात लिएर घर फर्किए । केराबारी-४ मोरङ घर भई तीन वर्षअघि मलेसिया आएका पूर्ण धमलाले मानसिक सन्तुलन नै गुमाएपछि उनलाई आफन्तजनले स्थानीय संघसंस्था र दूतावासको पहलमा उद्धार गरी स्वदेश फर्काए । कारण जेसुकै भए पनि धन कमाउन जेथा बेचेर सकुशल पराइभूमिमा उत्रिएका कैयौं नेपाली रोग/व्यथा बोकेर स्वदेश र्फकनुपर्दा बाँकी जीवन पीडादायी बन्ने गरेको छ । यसरी अंगभंग भएर स्वदेश र्फकने पछिल्ला वर्ष झन्-झन् बढै गएको पाइन्छ । विदेशमा रहँदा घरायसी चिन्ता, आर्थिक उन्नति गर्न नसक्दा बढ्ने उदासीनता, नेपालबाट आउँदा सोचेभन्दा काम र तलबसुविधा फरक पर्नुले पनि मानसिक सन्तुलन बिग्रने गरेको जानकारहरू बताउँछन् । नेपाली दूतावासको एक तथ्यांकअनुसार २०१३ मा गम्भीर खाले शारीरिक तथा मानसिक समस्या भएपछि उद्धार गरी ३५ जनालाई घर फर्काइएको थियो । उक्त तथ्यांकले हरेक महिना झन्डै ३ नेपाली अपाङ्ग भएको देखाउँछ । दूतावासका एक अधिकारीका अनुसार दुर्घटनामध्ये सडक र मेसिनवाला बढी छन् । त्यस्ता पीडितका लागि कम्पनीले बिमाको पहल नगरिदिँदा त्यसबाट पनि वञ्चित हुने गरेका छन् । मलेसियामा अंगभंग भएकालाई अवस्थाअनुसार करिब ७ लाख रुपैयाँसम्म दुर्घटना बिमा मिल्छ । अर्कातिर घाइतेको उपचार खर्च कम्पनीले नबेहोरिदिँदा कतिपय नेपाली अस्पतालमै महिनौंसम्म अलपत्र रहेका उदाहरणसमेत छन् ।
चुनाव जित्नका लागि जनतालाई विभिन्न प्रलोभन देखाउनु त छदै छ , त्यसका अलवा नेताले आफ्ना देउता–पितृको पुजा गर्ने चलन नेपालमा छँदै छ। तर गुल्मीका एक नेताले नयाँ चलन सुरु गरेका छन कि उनको त्यो चलनले यहि सन्देश दिएको छ –'अव चुनाव जित्नका लागि देउता पुजेर होईन, दलितका खुट्टा ढोगेर भोट मागौं।' चुनावमा दलितहरूलाई मुक्ति हाम्रो पार्टीले नै दिन्छ भन्ने तर पछि ब्यवहारमा सधै उस्तै गर्दै आएका नेताहरुलाई चुनौती दिदैं एकिकृत नेकपा माओवादी गुल्मी क्षेत्र नम्वर २ का उमेदवार अशोक थापाले अर्खले ५ कि ८३ वर्षिया बृद्धा हरिकला सुनारको खुट्टा ढोगेर आशिर्वाद माग्दै यस्तो चलन ल्याएका छन्। उनले अव साँचो अर्थमा गरिब, विपन्न र दलितलगायतको पछाडि परेको समुदायको पक्षमा संविधान लेख्नकै लागि सभासद बन्ने भए पहिला दलितहरूको खुट्टा ढोगेर प्रण गर्नुपर्ने र उनिहरूको आशिर्वाद लिनुपर्ने बताउँदै दलित वृद्ध सुनाबाट अबिर टिका ग्रहण गरी खुट्टामा ढोगेका थिए। उनले त्यसरी दलितको खुट्टा ढोगेर आशिवार्द लिई रहँदा दलित साझा मञ्च गुल्मीका अध्यक्ष गणेश बिश्वकर्मा हामी गर्वित छौं भन्दा भन्दै भक्कानो छाडेर रोएका थिए। 'यतिका वर्ष राजनीति गरियो दलित मुक्तिका लागि' उनले भने,'यसरी ब्यबहार मै खुट्टा ढोग्ने नेताहरू देखेका थिएनौ, यो जिल्ला पहिलो उदाहरणीय काम हो।' जिल्लाका अर्का दलित अगुवा धर्म बिश्वकर्माले पनि अव जुन चाँही नेता दलितकहाँ भोट माग्न आउँछ उसलाई पहिला जेष्ठताको आधारमा खुट्टा ढोग्न र चुलोमा लगेर खान खान लगाउन पर्नेमा जोड दिए। उनले भने,'धेरै भयो नेताहरुले नमस्कार गरेर भोट मागेको अव त्यसरी हुँदैन, आफूभन्दा दलित जेठो छ भने गैरदलित त्यो उमेदवारलाईे खुट्टा ढोगाउन लगाउनु पर्छ र चुलोमा लगेर खान खाउ भन्नु पर्छ।' २ नम्वर क्षेत्रका उम्मेदवार थापाले अर्खलेकी दलित बृद्ध हरिकलाको खुट्टा ढोगेर आशिवार्द लिए लगत्तै तम्घास ८ निवासी १०८ वर्षिया बृद्ध सुमित्रा श्रीसको पनि खुट्टा ढोगेर आशिवार्द लिएका छन्। उनले अर्का जेष्ठ नागरिक सिमिचौरका ८४ वर्षीय वृद्ध मानसिंह थापाको पनि खुट्टा ढोगेर आशिवार्द लिए लगत्तै चुनावी अभियानमा गाउँ पसेका छन्। उनको यो चुनावी प्रयोगले एमाले कांग्रेसका उम्मेदवारहरूलाई चुनौती दिएको छ। उनिहरूले दलितका अगुवा कार्यकर्तासँग बसेर सँगै खान खाए पनि चुलोमा पस्ने, आफ्नो चुलोमा पसाउने कुरा अहिलेसम्म गर्न सकेका छैनन्। अझ झन दलितका खुट्टा ढोग्ने कुरा त उनिहरूका लागि आकाशै खस्ने पाप जस्तो मानिदै आएको छ। एमाले नेता प्रदिपकुमार ज्ञवाली र कांग्रेस नेता चन्द्र भण्डारीलाई हराएरै छा्डेन अभियानका साथ लागेका उनि यति बेला जनजाती र दलित र अन्य पछाडि परेको समुदाय र विपन्न वर्गका जनतामा लोकप्रिय उम्मेदवार बनेको स्थानीय दलितहरूले बताएका छन ।
अन्यौलकै बातावरण भए पनि देशलाई चुनाव लाग्दो रहेछ। लोकतान्त्रिक व्यवस्थामा चुनाव निसन्देह सबै भन्दा महत्वपूर्ण घटना हो। बौद्धिक आन्दोलनका रुपमा शुरु हुने नयाँ बिचारको बाटोमा जनसमर्थन बढ्दै गए पछि दलका रुपमा राजनीतिक शक्ति बन्दछ। आइडीयोलोजी अर्थात् विचारधारालाई केन्द्रमा राखेर शुरुहुने यो खेलमा सत्तामा पुग्ने र आफ्नो विचारलाई व्यवहारमा परिणत गर्ने लिस्नोको रुपमा निर्वाचन नै साधक हुन्छ। स्थापित भईसकेका दलहरु विभिन्न कारणले गर्दा सत्ता बिना बाँच्नै नसक्ने अवस्था आउने विकराल परिस्थिती अहिलेको लोकतान्त्रिक व्यवस्थाको ठुलो कम्जोरी भईसकेको छ। पूर्ण(कालीन कार्यकर्ता पाल्न पर्ने बाध्यता, चुनाव प्रचार(प्रसारमा लाग्ने ठुलो खर्च र केही व्यक्तिगत लोभ(लालसाका कारण दलहरु आपसी समझदारीमा एक(अर्काका भ्रष्टाचारलाई ढाकछोप गर्ने अपराधिक समुहमा परिणत भएको यथार्थ विश्वभरीनै लोकतन्त्रवादीहरुको मुख्य चिन्ताका बिषय हुन्। विश्व राजनीतिमा यदि कुनै नाम सबैभन्दा प्रभावशाली विचारकका रुपमा लिने हो भने ुकार्ल मार्क्सुमा बाहेक अरु नाममा सर्व(सहमति हुँदैँन होला। मार्क्सको समाजवादको नाममा ठुला ठुला क्रान्तिहरु भए। सोभियत संघ जस्तो मानव सभ्यताको ईतिहासकै अद्भुत राजनीतिक प्रयोग भयो। त्यसैको जगमा अडिएका विभिन्न राजनीतिक विचारधाराहरुले धेरै ठाउँमा परिवर्तन ल्याए। त्यसैको आधारमा चीनमा क्रान्ति भयो र हजारौं बर्षको ईतिहास सँगको सम्बन्धलाई सांस्कृतिक क्रान्तिका नाममा तोड्ने प्रयास गरियो। तर यसलाई भाग्यकै खेल भनिनु पर्छ, माओको साँस्कृतिक क्रान्तिले कन्फुसीयन मूल्य(मान्यताहरुबाट चिनियाँ समाजलाई अलग्याउन सफल त्यो क्रान्तिकै कारण अहिले पुंजीवादको जग चीनमा बलियो सँग बसेको छ। त्यसैको सिको गर्दै नेपालमा पनि ुक्रान्तिु ल्याउने सपना देखे मार्क्सका चेलाहरुले। तर, यहाँको सांस्कृतिक र सामाजिक यथार्थलाई चुनौति दिन पनि नसक्ने र विचारधारामा मार्क्स, लेनिन र माओका श्लोकहरु भट्याउन पनि नछोड्ने छली कमुनिष्टहरुको नै राजनीतिमा बोलबाला रही रह्यो। त्यसपछि सर्वहाराको हक हित संरक्षण र ुऐतिहासिक अन्यायुको निवारण गर्ने नाममा जातीय पहिचानको फाटोको राजनीति गर्ने ुचतुरु चेलाहरुले क्रान्तिको बीँडो थामे। हुँदा हुँदा सिद्धान्तको नाममा भएको यो खेलले देशलाई गृहयुद्धमा धकेल्यो। दरबार हत्याकाण्डजस्ता नाटकीय घटनाक्रमहरुले ल्याएको असाधारण परिस्थिती र भु(राज्नितिक दाउपेचको सहारामा भूमिगत हिंसात्मक शक्तिबाट देशकै ठुलो दल बन्न पुग्यो माओबादी। तर संविधानसभामा सत्तालोलुपताको निर्लज्ज प्रदर्शन, आपसी अन्तर्कलह, व्यक्तिगत महत्वाकांक्षा र विलासितापूर्ण जीवनशैलीले मार्क्सका चेलाहरुको विचार, बोली र गराइमा समन्वयता छैन भन्ने प्रस्ट पारेको छ। अन्तरराष्ट्रिय घटनाक्रमहरुलाई नियालेर हेर्ने हो भने सबै खाले वादहरुको पकड राजनीतिमा खस्कदै गएको देखिन्छ। साम्यवाद र समाजवादको पर्खाल त बर्लिनमा ढलेको दुई दशक भइ सक्यो। ुउदार लोकतन्त्रु र पूँजीवादको उत्कृष्ट संयोगको रुपमा घमन्डी स्वरले स्व(प्रचारमा व्यस्त अमेरिकाको पनि जग हल्लिन लागेको छ। एकातिर माओको ुकृषक(आधारितु साम्यवादी क्रान्तिको विरासतको अस्थी राज्य नियन्त्रित पुंजीवादमा मिसाइएको देखिन्छ भने ब्राजिल र इजीप्टमा भएका घटनाहरुले चुनावबाट आउने सरकार पनि लोकतान्त्रिक हुन्छन् कि हुँदैनन् भन्ने प्रश्न खडा गरेको छ। यस सन्दर्भमा ुघुमीफिरी रुम्जाटारु भनेझैं धेरै पहिला देखी सुनिंदै आएका ुकमन सेन्सुका कुराहरु मननयोग्य भएका छन्। कुनै पनि वादले आँफै परिवर्तन ल्याउन सक्दैन। राजनीतिक व्यवस्था एउटा जग हो जस माथि सुन्दर भवन बनाउनका लागि नेत्रित्व क्षमता भएका र इमान्दार व्यक्तिको समर्पणले मात्रै सम्भव हुन्छ। र, यहाँ नेर जे एफ केन्नेडीको यो भनाइ अतिनै सार्थक हुन जान्छ ( ूलोकतन्त्र तबसम्म सफल हुन सक्दैन जबसम्म बुध्दिमानीपुर्वक नेता चुन्न योग्य जनता हुँदैनन्। त्यसैले, लोकतन्त्रको वास्तविक पहरेदार शिक्षा नै हो।ू स्याङ्जाको क्षेत्र नंबर ३ मा एकजना वामपन्थी दलका बाहुन उम्मेद्वार दलित द्वारा आयोजना गरिएको छुवाछुत बिरोधी भोजमा गएछन्, तर केही कारणवश त्यहाँ खाना नखाई टाप कसेछन्। कट्टर बाहुन(छेत्री(ठकुरी मत काटिने डरले त्यसो गरेको भन्ने अनुमान सहजै लगाउन सकिन्छ। तर, यस घटनालाई आधार बनाएर नेपाली राजनीतिबारे दुईओटा कुरा खोतल्नै पर्ने भएको छ। पहिलो कुरा हो, राजनीतिक दलहरुको सिद्धान्त र व्यवहारमा भएको फरक र ढोंगी प्रव्रिती। दोस्रो महत्वपूर्ण कुरा हो, नेपाली समाजको वास्तविकता। धेरै जसो नेपाली मतदाता अशिक्षित छन्। साक्षरता तथ्याँकमा परेका मध्य पनि राजनीति बुझ्ने थोरै छन्। एक किलो मासु, एक गिलास रक्सी र दुई किलो चिउरामा बिक्ने मतदाताहरु धेरै छन्। चेतनाको त्यो स्तर र जनताका अज्ञानतालाई आ(आफ्ना स्वार्थ अनुकुल राजनीतिक दलका चतुर कार्यकर्ताहरुले प्रयोग गर्दै आएका छन्। ुकसलाई भोट हाल्छौ भन्ने दुर्बीन बाट हेरेर हामीले थाहा पाउँछौुं भन्ने जस्ता भ्रामक प्रचार गरेर मतदातालाई त्रसित पारीएका घटनाहरु अझै सम्म हुने गर्छन्। जात(भातको व्यवस्थालाई धर्म संगै जोडेर हेर्ने धेरै जनता अझै पनि छन् जसका मत गुम्ने डरले उम्मेद्वार चयन देखी प्रचार प्रसारमा पनि दलहरुले दलित प्रति उदासीनता देखाएका छन्। नेपालमा अहिलेको युवा पुस्ता चेतना र जीवन स्तरको हिसाबले आफ्नो अघिल्लो पुस्ता भन्दा अगाडी छ। जातियता र पहिचानका बिषयमा पनि अन्धतामा रुमल्लिने भन्दा भविष्य कोर्ने बाटो रोज्ने यो पुस्ताले आँट राख्दछ। तर मुख्य राजनीतिक दलहरुनै यो युवा पुस्ताको आकाँक्षा अनुरुप काम गर्न असफल भएको हुनाले राजनीतिक प्रकृया प्रतिको उदासीनता बढेको छ। मतदाता नामावली दर्तामा संख्या घट्नुको मुख्य कारण यो पनि हो। गत संविधान सभाको चुनावमा परिवर्तनको लहर बलियो थियो र त्यसैको संवाहक बनेर माओबादी स्थापित भएको थियो। त्यो परिवर्तनको धार कहिल्यै पनि एकै ठाउँमा टिकेर रहन सक्दैन। असफलतालाई एक(अर्का माथि थोपर्नु र आँफु पानीमाथिको ओभानो बन्न खोज्ने प्रव्रिती जनताले बुझेकै छन्। तर, सबै दलहरुनै त्यस्तै भएका कारण असफलहरु मध्य नै एउटालाई चुन्न पर्ने बाध्यता जागरुक मतदातालाई छ। एकातिर, एउटा ठुलो तप्काले बहिष्कार गरेको संविधान सभाको दोस्रो निर्वाचन सार्थक नहुने पनि एक पक्षको तर्क छ। निराशा, सुरक्षा स्थिती र दलहरु प्रतिको अविश्वासले गर्दा चुनावमा जनसहभागितामा कमी आउने त प्रस्ट छ। ुनेगेटिभ भोटिङु अर्थात् नचाहेको उम्मेद्वारलाई काट्न मिल्ने र ुकसैलाई पनि मत दिन्न तर सहभागिता जनाउन चाहन्छुु भन्ने जस्ता अन्यत्र प्रयोगमा आइसकेका लोकतान्त्रिक विधी नहुनाले पनि जनमत को उचित कदर चुनाव बाट हुने छैन। तर पनि, आम जनताका लागि विगतका गल्तीहरु सच्याउने चुनाव भन्दा राम्रो मौका अरु हुन सक्दैन। खराब विचारधारा, व्यक्ति र व्यवस्थालाई नै परिवर्तन गर्न र नयाँ स्वच्छ राजनीतिक संस्कारको बिकास गर्न आम मतदाताले यो चुनावलाई प्रयोग गर्नु पर्छ । काठमांडौका चार वटा चुनाव क्षेत्रमा अहिले कुकुर चुनाव चिन्हका साथ उत्रिएको एउटा समुहको हाँक झट्ट सुन्दा अस्वाभाविक लाग्न सक्छ तर जुन सुकै नयाँ परिवर्तन एउटा सानो प्रयास बाट नै शुरु हुन्छ। ुबिबेकशील नेपालीु भन्ने यो समुह केही शिक्षित उध्यमी युवाहरुले बिभिन्न क्षेत्रमा नेत्रित्व बिकासको लागि बनाएको समुह हो। ुवाद बिना पनि राजनीति हुन्छ ररुु भनेर यो समुहका नाइके उज्वल थापालाई मैंले प्रश्न गर्दा उनी ढुक्क सँग भन्छन्( ू हामी नेपालमा राजनीतिक संस्कार परिवर्तन गर्न चाहन्छौं। आम्दानीको स्रोत नभएका नेताहरुले चुनावमा ठुलो खर्च गरेपछि भ्रष्टाचार नगरी सुखै छैन। हामी त्यो फेर्न चाहन्छौं।ू धेरै चर्को र छिटो नबोल्ने थापा भन्छन्,ूवादको नाममा अन्ध(राजनिती गरेर खै त परिवर्तन आएकोरु वादले आउँदैन परिवर्तन, नेत्रित्व र विवेकशीलताले आउँछ।ू थापा कांग्रेसका हेभिवेट नरहरी आचार्य र एमालेका इश्वर पोख्रेल संग प्रतिस्पर्धामा छन्। बिबेकशील नेपालीका अर्का उम्मेद्वार काठमाडौं ४ मा गगन थापा संग प्रतिस्पर्धामा छन्। चुनावमा यी युवाहरुले जित्लान् वा हार्लान् त्यो पछिको कुरा हो। तर, काठमान्डौंका चारओटा क्षेत्रमा भने मतदाताहरुलाई उनिहरुले परिवर्तनको एउटा बिकल्प दिएका छन्। आँफै रेक्सा चढेर प्रचार प्रसारमा हिंडेका यी युवाहरुले चुनावी खर्च र चन्दालाई पारदर्शी बनाएर नयाँ शैलीको थालनी गरेका छन्। चुनावको नतिजा जे सुकै होस्, उनिहरुको यो अभियान सफल भयो भने एउटा नयाँ प्रकारको राजनीतिको शुरुवात हुनेछ। र, सबै वाद र विचारधारा बोक्ने स्वच्छ छवि भएका योग्य नेता दिन सक्ने समुहले पार्टीको व्हिप र ठुला नेताहरुको स्वार्थ पुर्ती गर्ने संस्कारको अन्त गर्नेछ। यो प्रयासले विश्वभरी नै दलगत राजनीति प्रति बढ्दो अविश्वासले बनाएको ुभेक्युमुमा स्पेस बनाउन सक्ने सम्भावना पनि छ। अहिले सुन्दा महत्वाकाँक्षी लाग्ने यो अपेक्षा कसै कसैलाई हास्यास्पद पनि लाग्न सक्छ, तर ज्ञात होस्( कारको अविष्कार भएपछि युरोपमा धेरै बर्ष सम्म दुर्घटनाका डरले कारहरुलाई सडकमा आउनबाट प्रतिबन्धित गरिएको थियो। त्यतिबेलाका मान्छेहरुले ट्रान्सपोर्ट क्षेत्रमा अर्को क्रान्ति भनेको अझै राम्रा, अझै तीव्र वेगमा गूड्न सक्ने घोडागाडी नै भन्थे होलान्।
निर्वाचन आयोगले मंगलबारको चुनावलाई सुरक्षित वातावरण बनाउन बिहान ५ देखि राति १२ बजेसम्म सवारी साधन चलाउन निषेध गरेको छ। निर्वाचन आयोगबाट सवारी अनुमतिपत्र पाउने बाहेक कसैले पनि सवारी साधन प्रयोग गर्न पाउने छैनन्। मतदानदेखि मतपेटिकाको व्यवस्थापनसम्मको प्रक्रियालाई जोखिमरहित राख्न यस्तो व्यवस्था गरिएको हो । आयोगले सोमबार यससम्बन्धि निर्णय गरी कार्यन्वयनका लागि गृह मन्त्रालयलाई निर्देशन दिएको छ ।
संविधानसभा निर्वाचनको समानुपातिक प्रणालीबाट महोत्तरीबाट सात जना सभासद चुनिएका छन्। दलहरुले निर्वाचन आयोगमा बुझाएको सूची अनुसार महोत्तरीबाट पाँच वटा राजनीतिक दलबाट सात जना सभासद बनेका हुन्। महोत्तरीबाट सबैभन्दा बढी एकीकृत माओवादीले तीन जनालाई सभासद बनाएको छ। त्यसैगरी कांग्रेस, एमाले, राप्रपा नेपाल र राष्ट्रिय मधेश समाजबादी पार्टीले एक एक जनालाई सभासद बनाएका छन्। एकीकृत माओवादीले वाइसिएलका जिल्ला अध्यक्ष महोत्तरीको रामगोपालपुर निवासी लालेन्द्रकुमार मण्डल, महिला नेतृ लक्ष्मिनियाँकी अनिताकुमारी परियार र अखिल क्रान्तिकारीकी केन्द्रीय उपाध्यक्ष निशा साहलाई सभासद बनाएको हो। त्यसैगरी नेपाली कांग्रेसले रामगोपालपुरकी संगिता मण्डल, एमालेले खयरमाराकी रञ्जना माझी, राप्रपा नेपालले सुशिल श्रेष्ठ र राष्ट्रिय मधेश समाजवादी पार्टीले लोहारपट्टीका धर्मेन्द्र साहलाई समानुपातिक तर्फबाट सभासद चयन गरेको छ। प्रत्यक्ष निर्वाचनबाट चयन भएका ६ र समानुपातिकका ७ गरी महोत्तरीबाट संविधान सभामा प्रतिनिधीत्व गर्ने सभासदको संख्या १३ पुगेको छ। मधेशी जन अधिकार फोरम नेपाल र संघीय समाजवादी पार्टीले समानुपातिक सभासद्को नामावली बुझाउन बाँकी रहेकाले ती दुईदलबाट समेत सभासद छान्दा महोत्तरीबाट सभासद बन्नेको संख्या वढ्न सक्ने देखिन्छ।
पश्चिम सुर्खेतको तातापानी गाविसमा छाउपडीप्रथाविरुद्ध अभियान चलाउने १० घरपरिवारलाई चर्पी उपहार दिइएको छ। सरसफाइ र छाउपडीप्रथाको न्यूनीकरणका लागि अभियानमा साथ दिन छाउ नबार्ने गरिब, निम्नवर्गका १० घरपरिवारलाई सहयोगस्वरुप चर्पी निर्माण गरिएको हो। स्थानीयको अभियानलाई सघाउन नेपाल स्वास्थ्यका लागि पानी (नेवा) नेपालगन्जले सहयोग गरेको हो। गाविसमा रहेका विभिन्न समूह तथा बाल क्लबसँगको सहकार्यमा गाविसमा छाउपडी न्यूनीकरणका लागि अभियान चलाइएको छ। छाउपडीविरुद्ध अभियानमा सहयोग पु¥याउने स्थानीयवासीलाई सम्मानसमेत गरिएको छ। रासस
संयोग नै मान्नुपर्छ, उनको घर र देशमा सँगसँगै लोकतन्त्रको आगमन भएको थियो। घरको लोकतन्त्र विस्तारै बढ्दै र पढ्दै अहिले कक्षा दुईमा पुगेको छ। देशको लोकतन्त्र कमजोर र अस्थीरताको धरापमा पर्दै सविधानसभा निर्वाचन भाग दुईमा प्रबेश गर्दैछ । तत्कालीन राजा ज्ञानेन्द्रले माघ १९ को शाही घोषणामार्फत प्रजातन्त्र समाप्त पारी सत्ता हातमा लिएपश्चात त्यसको विरोधमा उत्रेको नेपाली कांग्रेस लगायतका सात दलले चलाएको संयुक्त जनआन्दोलनमा सरिक हुँदा पोखरामा पटकपटक प्रहरी हिरासतमा परी पछि काठमाडौं आएर १९ दिने जनआन्दोलनमा गंगबुमा सक्रिय पुराना दलित नेता भबे सार्की अहिले राजधानी आएका छन्। त्यतिबेला आन्दोलनको दोस्रो दिनमै घरमा कान्छो छोरा जन्मिँदा सुत्केरी श्रीमती स्याहार्ने दायित्वभन्दा उनी मुलुकमा गुमेको लोकतन्त्र पुनस्र्थापित गर्न प्रहरी प्रसाशनसँग कुस्ती खेल्न व्यस्त रहे । मुलुकमा लोकतन्त्र आएपछि बल्ल उनी पोखरा फर्केर छोराको न्वारन गरे र नाम राखे– लोकतन्त्र नेपाल। लोकतन्त्र अहिले संस्कृत मावि पोखरामा दुई कक्षामा अध्ययनरत छ । कांग्रेसवृत्तमा भबे दाइका नामले परिचित भबे सार्की अहिले कांग्रेसका सभापति सुशील कोइराला, वरिष्ठ नेता शेरबहादुर देउवा, रामचन्द्र पौडेललगायत प्रभावशाली नेताहरूलाई उनीहरुकै निजी निवासदेखि पार्टी कार्यालयसम्म पुगी भेटिरहेका छन्। निर्वाचनमा भाग लिने उम्मेदवारलाई टिकट बाँड्दा नातावाद, कृपावाद र गुटबन्दीभन्दा निष्पक्ष ढंगमा देश, जनता र पार्टीको हितमा प्रतिबद्ध व्यक्ति छानेर सविधानसभामा लोकतन्त्रवादीको दरिलो उपस्थिति सुनिश्चित गराउन आग्रह गरिरहेका छन्। आफ्नो नाम पनि कास्की क्षेत्र नं २ बाट समानुपातिक कोटामा पहिलो नम्बरमा सिफारिस भएपछि झण्डै १० दिनअघि जेठो छोरासँगै राजधानी आएका भबे दाइ अबको संविधानसभामा पनि लोकतन्त्रवादीहरू खासगरी नेपाली कांग्रेसले नजिते लोकतन्त्र कमजोर हुने दाबी गर्छन्, ‘६२ प्रतिशत कम्युनिस्टको बाहुल्य भएको अघिल्लो संविधानसभामा चार चारवटा कम्युनिष्ट प्रधानमन्त्रीहरु बने । तर उनीहरुले लोकतान्त्रिक संविधान दिनुको सट्टा चारवर्ष बिताएर संविधानसभा खाइदिए, त्यसैले लोकतान्त्रिक संविधान निर्माण गर्न कांगेसले नै जित्नुपर्छ।’ अघिल्लोपटक पनि समानुपातिकतर्फ दलित कोटामा जिल्लाबाट प्राथमिकतासाथ सिफारिस भए पनि केन्द्रमा नेताहरुले अन्तिम घडीमा दलित महिलाको नाममा आफ्नो नाम हटाएर कृष्णकुमारी परियारलाई चयन गरेको उल्लेख गर्दै उनी भन्छन्, ‘यसपालि पनि मेरो नाम आएको छ, विचार गरिदिनुहोला ।’ केही दिनअघि सभापति सुशील कोइरालालाई भेट्ने क्रममा कोइरालाले उनका कुरा सुने र ‘खोइ तपाईंको लिखित बायोडाटा’ भनी मागेपछि छोरालाई लगाएर बायोडाटा तयार पारी कोइरालाको हातमा थमाइदिए। लामो समयदेखि निरन्तर पार्टीमा लागेका जात र थरका आधारमा कथित उपल्लो जाति तर पार्टीभित्र नेताको सधैं पेलानमा परी दलित जस्तै बन्नपुगेका जिल्लास्तरीय नेताकार्यकतासाथै शिक्षित जुझारु युवा, नवधनाढ्य अवसरबादी जमात र व्यापारीसम्मले नेताहरुको निवासमा बिहानैदेखि घेरिरहँदा जातले दलित र आर्थिक अवस्थाले सर्वहारा तर कर्म र विचारले सम्पन्न देखिने भबे सार्की उनीहरूसँगै प्रतिस्पर्धा गरिरहेछन्। सम्भव भएसम्म हिँडेरै नेताहरूको घरघर पुगी उनीहरूलाई सास्टांग दण्डवत गरी जीहजुरी गर्न होइन, निडर र नीर्भिकतासाथ कुरा राख्न। पार्टी नेता देउवालाई बुधबारमात्र भेटेपछि भबेदाइ भन्छन्, ‘देउवासँग धक फुकाएर भनिदिएँ, यसपालि पहिलेजस्तो गला निमोठ्ने काम नेताहरूबाट नहोस्। यो नै मेरो अन्तिम आशा हो। यस भन्दापछि पनि मैले पार्टीमा केही मागेँ भने नयाँ पुस्ताले मैलेजस्तै अन्याय भएको महशुस गर्नेछन् ।’ उनका अनुसार जवाफमा नेताहरूले उनी पार्टीमा पुरानो र निरन्तर लागिपरेको भए पनि अहिलेसम्म केही गर्न नसकिएको बताए। ‘मुखले त उहाँहरू भन्नुहुन्छ क्यार, व्यवहारमा केही गर्नु हुँदैन। अहिले पनि के हुन्छ के थाहा?’ उमेरले ७० काटे पनि २०÷२५ वर्षे युवामा जस्तै जोश, जाँगर र ऊर्जासाथ हिँड्छन् भबे। पार्टीले न्यायोचित निर्णय गर्ने हो भने आफूलाई समानुपातिक कोटामा टिकट दिनुपर्ने दाबी गर्दै उनी भन्छन्, ‘२०६२÷०६३ को आन्दोलन पूर्व महिनांै दिनसम्म जेलमा बसेको छु म, त्यतिबेला जेलमा बस्दा पक्राउ पर्ने डरले कुनै दलित मलाई भेट्न आएनन्, बरु गैरदलित नेता र शुभेच्छुकहरु आए।’ आफ्नो ७० वर्षको उमेरमा ४५ वर्ष घर परिवारभन्दा बढी पार्टी, समाज र देशका लागि खर्चेको दाबी गर्दै उनी भन्छन्, ‘यदि पार्टीले टिकट दिएन भने पनि रुष्ट भएर पार्टी छाडेर जाने कुरा भएन। केन्द्रका नेताले नचिने पनि जिल्ला र गाँउतहका कार्यकर्ताले त हामीलाई नै चिन्छन् र मान्छन्।’ २०६२÷०६३ को परिवर्तन पश्चात विभिन्न सरकारी तथा गैरसरकारी संघसंस्थाहरूले आफूसँग गरेका कुराकानीहरू सँगालेको भए मोटो पुस्तकको ठेली नै बन्ने दाबी गर्दै तर उनीहरूले दलितका नाममा देशी÷विदेशी डलरको खेतीमात्र गरेको ठान्छन् उनी । भन्छन्, ‘दलितको समस्या समाधान गर्ने हो भने राज्यले पहिला गरेको विभेदकारी व्यवहार स्वीकार गर्दै नयाँ सविधानमा उनीहरुको समस्यालाई प्राथमिकताका साथ प्याकेजमा समाधान गर्न दलितको जीवनस्तर उकास्ने व्यवहारिक कार्यक्रम बैधानिक तवरले ल्याउनु पर्छ।’ जातीयता र क्षेत्रीयताको आधारमा पहिचान सहितको संघीय राज्यहरूको निर्माण हुनुपर्ने आवाजहरू विभिन्न दल र जात, जातिहरुले उठाइरहेको प्रसंगमा उनी प्रतिवाद गर्दै त्यस प्रकारको निर्णयले मुलुक विखण्डन र विघटनमा जाने दाबी गर्छन्। जनसंख्या, भौगोलिक र प्रशासनिक सुगमता, आर्थिक सम्भाव्यता र क्षमताका आधारमा निर्माण गर्नुपर्ने विचार व्यक्त गर्छन् उनी। २०२५ सालमा कलकत्तामा एउटा निजी कम्पनीमा जागिर शुरु गरी विदामा आफ्नो घर पर्वत जिल्लाको शंकरपोखरी गाउँमा आएको बेला गाउँकै हरिदत्त तिवारीसँग भेट भएपछि त्यति बेलाको ७०÷८० रुपैया भारुको जागिर छाडे। हरिदत्तले उनलाई अर्काको देशमा नोकर बन्नुभन्दा आफ्नो बाबुबाजेले गर्दै आएको काम सियोधागो लिई जुत्ता सिलाउने काम गर्न र नेपाली कांग्रेसको सक्रिय सदस्यता लिएर समाजसेवामा लाग्न प्रेरित गरे। ‘म पनि सोझो मान्छे, केही नबुझी सदस्यता लिए, जागिर पनि छाडे। अहिले नछाडेको भए पेन्सन पनि हुने रहेछ,’ उनी भन्छन्। उनमा त्यसप्रति कुनै विस्मात छैन । उनी भन्छन्, ‘समय बित्दै जाँदा कांग्रेसको नीति पनि बुझियो र पञ्चहरूको ज्यादती र बोलवालाविरुद्ध झन प्रतिवद्ध भएर लागेँ।’ सुरुमा आफुलाई कम्युनिष्टहरु पनि हुन्छन् भन्ने थाहा नभएको र पछि कांग्रेसको राजनीतिमा लागेपछि मात्र उनीहरु पनि भित्रभित्रै सक्रिय भएर हिँडेको थाहा पाएको बताउने भबे सार्की भन्छन्, ‘मलाई पनि तान्न उनीहरुले पहिलेदेखि माओबादी युद्धकालसम्म पनि प्रयास गरे। तर कांग्रेसको नीति, सिद्धान्त र आदर्श बुझिसकेपछि कहाँ कम्युनिष्ट पार्टीमा लाग्नु, कति धम्की दिए कति आस देखाए तर गइन ।’ पछि माओवादीले पर्वतका हरिदत्त तिवारी, ठाकुरप्रसाद शर्मा, विष्णुप्रसाद रिजाल र उनलाई पनि मार्ने धम्की दिए। २०५९ सालतिर हरिदत्तलाई मारे, ठाकुर शर्मालाई एक महिनासम्म अपहरण गरे। हरिदत्तको श्रद्धान्जलीमा पनि जान सकेनन्। माओबादीहरुले सफाया गर्ने सूचीमा राख्नुको पछाडि आफू सामन्ती भएर भन्दा पनि कांग्रेसको प्रतिबद्ध र असल कार्यकता भएकाले उनीहरूको नीतिअनुसार कांग्रेस समाप्त पार्न त्यसका राम्रा कार्यकर्तामाथि आक्रमणको केन्द्रविन्दु बनाएको दाबी गर्छन्। गाउँमा पैत्रिक सम्पत्तिको नाममा अलिकति पाखोबारी जमिन थियो। त्यो पनि बाबु आमाको काजक्रिया र घर व्यवहारमा ऋण लागेपछि २०४० सालतिर साहुलाई नै जिम्मा लगाएर पोखरातिर झरे। पोखराको पृथ्वीनारायण क्याम्पस अगाडिको खाली जमिनमा टहरो बनाएर बसी पार्टीले संचालन गरेका विभिन्न आन्दोलनमा सक्रिय भएर लागिरहे। कास्की जस्तो कांग्रेसका प्रभावशाली नेताहरु भएको जिल्लामा ०५४ सालमा पार्टीको उपाध्यक्ष र नेपाल मिजार संघको केन्द्रिय वरिष्ठ उपाध्यक्षसम्म वनेका भबे सार्कीको आफ्नो श्रीसम्पत्ति भनेकै परिवार र पार्टी भएको बताउँछन्। पछि क्याम्पसले उनको टहरासँगै अरु सुकुम्बासीका रुपमा बसेका व्यक्तिहरुको टहरा हटाएपछि क्याम्पस नजिकैको सुकुम्बासी टोलको खाली ठाँउमा टहरो बनाएर तीन छोरा, तीन छोरी र श्रीमतीलाई राखी नजिकैको सेती नहरछेउमा एउटा टयांकी राखेर त्यहीँ जुत्ता सिलाउने र पुराना जुत्ता मर्मत गर्छन्। आफूले कतिपय जिल्लास्तरीय नेताहरुको जुत्ताचप्पल सिलाइदिएको स्मरण गर्दै संविधानसभामा पार्टीको तर्फबाट मनोनीत गरी पठाएमा पार्टी नेताहरूबीच फाटेको मन जोड्न जातीय भेदभावको पर्खाल भत्काउन लागि पर्ने बताउँछन्। आफँै बसी नयाँपुराना काम गर्दा ५ सय रुपैयाँसम्म दैनिक कमाइ गर्ने भबे सार्की आफ्नो हातको शिप र श्रमकै भरमा परिवार र आफू राजनीतिमा धानिएको भन्छन्। ‘त्यसैको भरमा जेठो छोरोलाई १२ कक्षामा, माइलोलाई ११ मा महेन्द्र माविमा पढाउँदैछु,’ उनले भने। छोरीहरू एउटाले १० र अर्कीले ८ कक्षाभन्दा पढ्न सकेनन्। कान्छी छोरी संस्कृत माविमा ८ कक्षामा पढ्छिन्। कान्छो छोरा लोकतन्त्र २ कक्षामा पढ्छ। ‘अहिले पनि पार्टीको उम्मेदवार बन्न ५ हजार रुपैयाँ तिरी काठमाडांै आएर सुन्धाराको होटलमा बसिरहेको छु। कसैसँग ऋण माग्नु परेको छैन,’ उनी भन्छन्। पार्टीमा अहिले कतिपय नवधनाढ्यको प्रबेश र प्रभाव बढिरहेको बेला उनको आर्थिक स्थितिदेखि दया जागेर कसैले बस्न जग्गाजमिन वा पैसा दिएर सहयोग गर्न खोजे के गर्नुहुन्छ भन्ने जिज्ञासामा भन्छन्, ‘म कसैको दान वा दयामाया होइन, राज्यबाट न्याय र सम्मानपूर्ण जीवन जीउन र मजस्तै अरु दलितहरुको मुक्ति चाहन्छु।’ पार्टीभित्र देखिएको गुटउपगुट र आन्तरिक विभाजनदेखि वाक्क मानेका भबे सार्की भन्छन्, ‘नेताहरु इमान्दार र कार्यकर्ता पनि अनुशासित र एकआपसमा मिलेर हिँडे पो पार्टी पनि बलियो र लोकतन्त्र पनि सुदृढ हुन्छ। त्यो हुन नसक्दा कार्यकता र जनता पनि रुष्ट र पार्टी र लोकतन्त्र पनि कमजोर भइरहेको छ।’ यसअघिको संसदीय निर्वाचनहरु र संविधानसभा निर्वाचनमा जन्मथलो पर्वत र कर्मथलो कास्की जिल्लाको अधिकांश गाउँहरुमा चुनावी अभियानमा सरिक भई त्यहाका दलित समुदायको मत पार्टी र पार्टीका उम्मेदवारहरू पूर्वसभामुख तारानाथ रानाभाटदेखि पर्वतका कांग्रेस नेता अर्जुन जोशीसम्मलाई मत माग्दै हिँडेको स्मरण गर्दै उनी भन्छन्, ‘त्यतिबेला नेताहरूले चुनाव पनि जिते। अहिले त्यिनै व्यक्तिहरु कोही ठूलो नेता भएका छन्, कोही सम्पत्ति कमाएर विदेशमा त कोही आफ्नै घरमा कांग्रेसलाई नै गाली गर्दै बसिरहेका छन्।’ पार्टीले सही मूल्यांकन नगरी उम्मेदवार चयन गर्दाको परिणाम व्यक्तिबादी सोच बलियो र पार्टी संगठन कमजोर भएको ठान्छन् उनी।
एमाले नेताहरुलाई सत्ता गठबन्धनमा रहेका साना दलहरुले कांग्रेससँग जसरी पनि मिलेर जान सुझाव दिएका छन्। एमाले अध्यक्ष झलनाथ खनालले भने कांग्रेसले सहमति पालना नगरेको भन्दै त्यस्ता अवस्थामा कांग्रेससँग मिलेर जान नसकिने बताए। एमाले संसदीय दलको कार्यालय सिंहदरबारमा भएको बैठकमा एमाले अध्यक्ष खनाल, संसदीय दलका नेता केपी शर्मा ओली, नेताहरु माधव नेपाल र उपाध्यक्ष वामदेव गौतमलगायत अन्य एमाले नेताहरु थिए। सत्ता गठबन्धनमा कांग्रेस र एमालेका अतिरिक्त राप्रपा, राष्ट्रिय जनमोर्चा, नेकपा माले र नेकपा संयुक्तलगायत दलहरु छन्। यसअघि कांग्रेस सभापति सुशील कोइरालाले एमालेलाई गृह मन्त्रालय दिने कुनै सहमति नभएको बताएका छन्।
सरकारले सशस्त्र द्वन्द्वका बेला कर्मचारीले बाध्यतावश जागिर छाड्नु नपरेको निष्कर्ष निकालेको छ । सरकारद्वारा गठित समितिले द्वन्द्धका कारण कुनै पनि कर्मचारीले जागिर छाड्नु नपरेको निष्कर्ष निकालेको हो । ‘सशस्त्र द्वन्द्वका क्रममा अवकाशमा परेका राष्ट्रसेवकहरूसम्बन्धी अध्ययन प्रतिवेदन–२०६९’ले भागेका कर्मचारीहरूले द्वन्द्वकै कारण जागिर छाड्नुपरेको स्पष्ट कारण फेला नपरेको भन्दै भगौडाको संज्ञा दिएको छ । द्वन्द्वपीडित सेना र प्रहरीले आफूहरू द्वन्द्वका कारण जागिर छाड्नुपरेको बताए पनि सरकारी समितिले सो निष्कर्ष निकालेको हो । अध्ययन समितिले त्यसबेला जागिर छाडेकाहरूलाई आर्थिक सहायता वा पुनर्बहाली गर्न नसकिने स्पष्ट जनाउ पनि दिएको छ । माओवादी सशस्त्र युद्ध सुरु भएदेखि शान्ति वार्ताको समयसम्म निजामती कर्मचारी, नेपाली सेना, नेपाल प्रहरी, सशस्त्र प्रहरी तथा राष्ट्रिय अनुसन्धान विभागका गरी ४६ हजार ४ सय ९० जनाले जागिर छाडेको र उनीहरू सबै भगौडा भएको प्रतिवेदनमा उल्लेख छ । प्रतिवेदनमा उल्लेख भएअनुसार कहीँकतैबाट पनि बाध्यतावश जागिर छाड्नुपरेको स्पष्ट कारण नआएकाले सेवामा पुनर्बहाली वा आर्थिक सहायत दिने अवस्था नै छैन । ‘सम्बन्धित निकायबाट द्वन्द्वका क्रममा अवकाशमा परेका राष्ट्रसेवक कर्मचारीहरूले अवकाश लिनुपरेको संख्या र कारण सम्बन्धमा स्पष्ट रायसुझावका साथै त्यस्ता कर्मचारीहरूको समस्या कसरी समाधान गर्न सकिन्छ भन्ने राय/प्रतिक्रिया प्राप्त हुन नआएकाले विवरणमा उल्लेख भएका कर्मचारीहरू द्वन्द्वका कारणले नै अवकाशमा परेका हुन् भनी निष्कर्षमा पुग्न सकिएन,’ प्रतिवेदनमा भनिएको छ । प्राप्त भएको प्रारम्भिक विवरणमा उल्लिखित सबै राष्ट्रसेवक कर्मचारीहरू द्वन्द्वका क्रममा अवकाश परेका हुन् भनी आँकलन गर्न नसकिएको पनि प्रतिवेदनमा किटान गरिएको छ । शान्ति तथा पुनर्निर्माण मन्त्रालयका सहसचिव साधुराम सापकोटा संयोजक रहेको अध्ययन समितिले सो निष्कर्ष निकालेको हो । समितिमा सामान्य प्रशासन मन्त्रालयका सहसचिव महेन्द्रप्रसाद गुरागाईं, रक्षा मन्त्रालयका सहसचिव द्वारिकाप्रसाद आचार्य, गृह मन्त्रालयका उपसचिव वेणीमाधव ज्ञवाली र शान्ति मन्त्रालयकै उपसचिव देवराज ढकाल सदस्य थिए । माओवादी द्वन्द्वकालमा बाध्यतावश जागिर छाड्नुपरेको भन्दै द्वन्द्वपीडित सेना र प्रहरीले काठमाडौंमा लगातार आन्दोलन गरेपछि सरकारले अध्ययन समिति गठन गरेको थियो । प्रतिवेदनले ‘अवकाश हुने सबै कर्मचारी द्वन्द्वको कारणले नै सेवाबाट अवकाश लिएको पुष्टि हुने आधिकारिक प्रमाण हालसम्म प्राप्त भएको विवरणमा कतै नभेटिएको’ जनाएको छ । नेपाली सेनाको सम्बन्धमा पनि सो अध्ययन प्रतिवेदनमा ‘द्वन्द्वको कारणले उपदान लिन र भगयर हुन बाध्य भएका हुन् कि भनी अनुमान गर्दा त्यस्ता संख्यालाई आधार मान्दा ती संख्या १९ हजार ४ सय ८४ रहेको’ प्रतिवेदनले औंल्याएको छ । ‘यी १९ हजार ४ सय ८४ जना नेपाली सेनामा कार्यरत त्यस्ता केकति कर्मचारी सशस्त्र द्वन्द्वका कारणले अवकाशमा परेका हुन् वा केकति कर्मचारी द्वन्द्वको कारणविना नै अवकाशमा परेका हुन् वा निजहरू स्वेच्छाले उपदान लिई पदबाट अलग भएका हुन् वा नेपाली सेनाको जागिर खान नसकी भगयर भएका हुन् भन्ने व्यहोरा प्राप्त विवरणहरूबाट नखुल्दा ती सेनाका कर्मचारीहरूको अवकाश हुनाको अवस्था र कारणसमेत प्राप्त विवरणबाट छुट्ट्याउन सकिने आधार देखिएन,’ प्रतिवेदनमा भनिएको छ । त्यसैगरी, प्रहरी प्रधान कार्यालयले पठाएको विवरणका आधारमा पनि उनीहरूलाई जागिरमा पुनर्बहाली गर्न नसकिने र आर्थिक सहायता पनि दिन नसकिने जनाएको छ । प्रधान कार्यालयको प्रहरी प्रशासन शाखाको च।नं। ९७९ को पत्रअनुसार द्वन्द्वको अवधिमा एक प्रहरी नायब उपरीक्षक (डीएसपी), १५ इन्स्पेक्टरसहित विभिन्न दर्जाका ११ हजार २ सय ८० भगौडा प्रहरी रहेको जनाउँदै समितले प्रहरी नियमावलीसमेत पालना नगरेको जनाएको छ । समितिले तयार गरेको प्रतिवेदनमा नेपाली सेना, सशस्त्र प्रहरी तथा नेपाल प्रहरीमा कार्यरत कर्मचारीहरूसँग सम्बन्धित कानुनी व्यवस्था अवलोकन गर्दा भगयर भएका वा बीचैमा सेवा छाडी भगौडा भएका त्यस्ता कर्मचारीहरूलाई पक्राउ गरी सजाय जरिवाना वा कैदसमेत हुने कानुनी प्रावधान रहे/भएको अवस्थासमेत देखिन्छ । ‘प्रचलित कानुनी सजाय वा कैद गर्ने व्यवस्था संशोधन नभई त्यस्ता कर्मचारीहरूको जागिरमा पुनर्बहाली होस् भन्ने मागलाई सम्बोधन हुने गरी सम्बन्धित सेवामा पुनर्बहाली गर्नसमेत कानुनी सिद्धान्तका आधारमा मिल्न सक्ने अवस्था देखिँदैन,’ प्रतिवेदनको निष्कर्षमा भनिएको छ, ‘सम्बन्धित निकायहरूवाट द्वन्द्वका क्रममा अवकाशमा परेका राष्ट्रसेवकहरूले सेवाबाट अवकाश लिनुपरेको संख्या र कारण सम्बन्धमा स्पष्ट रायसुझावका साथै त्यस्ता कर्मचारीहरूको समस्या कसरी समाधान हुन सक्छ भन्ने राय/प्रतिक्रिया प्राप्त हुन नसकेको अवस्थामा प्राप्त प्रारम्भिक विवरणहरूका आधारमा मात्र सशस्त्र द्वन्दको कारणले नै द्वन्द्वको अवधिमा ती राष्ट्रसेवक कर्मचारीहरूले अवकाश लिनुपरेको हो भनी यो समिति निष्कर्षमा पुग्न सकेन ।’
प्रधानमन्त्री सुशील कोइराला र एकीकृत नेकपा (माओवादी)का अध्यक्ष पुष्पकमल दाहालबीच भेटवार्ता भएको छ । प्रधानमन्त्री निवास बालुवाटारमा भएको भेटमा मुलुकको पछिल्लो राजनीतिक अवस्था, संविधान निर्माणलगायत विषयमा कुराकानी भएको थियो । शनिबारदेखि प्रमुख राजनीतिक दलका नेतासँग छुट्टाछुट्टै छलफल गरेका प्रधानमन्त्री कोइरालाले व्यवस्थापिका–संसद्का प्रमुख विपक्षी दलका नेतासँग छलफल गरेका हुन् । छलफलमा विशेषगरी मुलुकको पछिल्लो राजनीतिक अवस्था र संविधानसभामा मनोनयन गरिने २६ जनाको विषयमा कुरा भएको थियो । सो अवसरमा संविधान निर्माण प्रक्रियालाई कसरी गति दिने र शान्ति प्रक्रियाका बाँकी रहेका काम पूरा गर्ने विषयमा कुरा भएको प्रधानमन्त्री कोइरालाका प्रेस संयोजक प्रकाश अधिकारीले जानकारी दिए । शान्ति प्रक्रियाको साझेदार शक्ति हुनाको नाताले सबै विषयलाई सहमतिमा नै अगाडि बढाउनुपर्ने तथा जनअपेक्षाअनुसार संविधान निर्माण प्रक्रियालाई गति दिन सरकार र विपक्षी दल मिलेर जानुपर्ने विषय नै छलफलको प्रमुख विषय रहेको थियो । प्रधानमन्त्री कोइरालाले शनिबार नेकपा (माले), सद्भावना पार्टी र मधेसी जनअधिकार फोरम नेपाल (लोकतान्त्रिक)का शीर्ष नेतासँग संविधान निर्माण, न्याय परिषद्को सिफारिसमा देखिएको विवाद र २६ जनाको मनोनयनको विषयलाई लिएर छलफल गरेका थिए । रासस
३३ दलीय मोर्चाले घोषणा गरेको यातायात बन्दको विरोधमा नेपाल उद्योग वाणिज्य महासंघले आज काठमाडौंलगायत मुलुकभर सवारी साधनसहितको शान्ति र्या ली आयोजना गर्दै छ । महासंघले कुनै पनि दलले गर्ने हडताल र चक्काजामको आफूहरूले विरोध गर्दै आएको भन्दै उद्योग व्यावसायीले निर्वाधरूपमा व्यावसाय खोल्न पाउनुपर्ने र सर्वसाधारणको जनजीवनलाई सामान्य बनाउन आवश्यक पर्ने भएकाले यस्तो कार्यक्रम राखिएको जनाएको छ। महासंघका अध्यक्ष सुरज वैद्यले हिजो साँझ दरबारमार्गमा भएको पत्रकार सम्मेलनमा बोल्दै मुलुकको राजनीतिक अस्थिरताका नाममा पटकपटक हुने बन्द र हडतालले आर्थिक क्षेत्र तहसनहस हुने भएकाले आजदेखि यातायात बन्दका सम्पूर्ण कार्यक्रम फिर्ता लिन सम्बन्धित मोर्चालाई आग्रह गरेका थिए। आज उपत्यकाका विभिन्न नाकाबाट भेला भई सवारी साधनसहित बन्दको विरोधमा र्‍याली प्रदर्शन गरी बिहान १० बजे खुल्लामञ्चमा भेला हुन महासंघले सबैमा अपिल पनि गरेको छ। देशमा रोजगारीका सम्भावना भए पनि राजनीतिक अस्थिरताका कारण बन्दजस्ता कार्यक्रम हुने गर्नाले गम्भीर असर परेको, भएका उद्योग कलकारखाना पनि राम्रोसँग चल्न नपाएको अध्यक्ष वैद्यले बताए। महासंघका वरिष्ठ उपाध्यक्ष भाष्करराज राजकर्णिकारले र्‍यालीमा सहभागी हुन सबै पेसा र क्षेत्रका नागरिकलाई आग्रह गरेका छन्।
धादिङको मुरली भन्ञ्याङमा अज्ञात समूहले एमाओवादी उम्मेदवार पुष्पविक्रम मल्लको चुनाव प्रचारमा प्रयोग भएको गाडीमा आगजनी गरेका छन् । २र३ जनाको समूहले ग १ ज २३१८ नम्बरको जीपमा आगजनी गरेका हुन्। घटनास्थलतर्फ प्रहरी टोली गएको जिल्ला प्रहरी कार्यालय धादिङले जनाएको छ।
२०४३ साल आजकै दिन बुवा दुर्गाबहादुर बस्नेत र आमा शोभा बस्नेतको कोखबाट जन्मिएकी मञ्जु बस्नेतलाई आजको दिन थप अविश्मरणीय बन्यो। १० वर्षको उमेरमा बाबुको सहारा गुमाएकी मञ्जुको बाल्यकाल दुखैदुखमा वित्यो। बन हेरालुको काम गर्ने दुर्गा बहादुरको २०५४ सालमा बन तस्करहरुले हत्या गरेपछि मञ्जुसँगै ४ छोरी र १ छोराको लालनपालनको जिम्मा आमा शोभा बस्नेतको कांधमा आएको थियो। तर अहिले आमा शोभाको मात्र नभई ३ बहिनी र १ भाईको लालनपालनको जिम्मेवारी मञ्जुले निभाउदै आएकी छन्। घरेलु कामदारको रुपमा २ वर्ष कुवेतमा विताएकी मञ्जुले अहिले बुटवल मैनाबगरको एउटा ईञ्जिनियरिङ कम्पनीमा काम गर्छिन्। जलविद्युत आयोजनाका लागि आवश्यक टर्वाईन र त्यससंग सम्बन्धित पार्टहरु तयार गर्ने मञ्जुलाई कम्पनीले जिम्मेवारी दिएको छ। तिनै मञ्जुलाई अन्तराष्ट्रिय श्रमिक दिवशको अवसरमा अनेमसंघ रुपन्देहीले सम्मान गरेको हो। आफू जन्मिएकै दिन श्रमिक महिलाको रुपमा सम्मानित हुंदा मञ्जुको आंखामा खुशीका आशु थिए। निधारमा रातो टिका र कांधमा रातो दोसल्ला पहिरिदै गर्दा उनले दिवंगत आफ्ना बाबु र आफुहरुको पालनपोषणका लागि ज्याला मजुदुरी गर्दै बुटवल बजार चहार्ने आमा शोभाको दुःखलाई पनि सम्झिईन्। अन्तराष्ट्रिय श्रमिक महिला दिवशको अवसरमा अनेमसंघ रुपन्देहीले मञ्जु जस्तै जोखिमपूर्ण क्षेत्रमा श्रम गर्ने १२ जना महिलाहरुलाई सम्मान गरेको हो। सभ्य समाज निर्माणको लागि श्रमको सम्मान गर्नुपर्छ भन्ने उद्देश्यले अनेमसंघले दिवशको अवसर पारेर श्रमिक महिलाहरुलाई सम्मान गरेको हो। बुटवल १३ योगिकुटीकी उजेली कुमालको व्यथा पनि मञ्जुको भन्दा फरक छैन। कुमाल रिक्सा चालक महिला हुन्। कुमालले सडक छेउंमा मकै पोल्ने र संगसंगै रिक्सा पनि चलाउने गरेको २५ वर्ष पुगीसकेको छ। आफ्नो श्रीमान भएपनि उनको विषयमा केहि बताउन नचाहने उजेलीले रिक्सा चलाएर नै ४ छोरीलाई राम्रो शिक्षा दिएकी छन्। अनेमसंघले मञ्जु र उजेली जस्तै बुटवलको एग्रो ईञ्जिनियरिङ कम्पनीमा फलाम काट्ने लेथ मेसिन चलाउने देवदहका चारु पुन, अस्मिता मगर, अनिता राना, भवन निर्माण कार्यमा कार्यरत गंगा देवी छन्त्याल, मिना कुमारी थारु, विष्णु कुमारी थारु, १० वर्षे माओवादी युद्धमा लडेर अहिले भवन निर्माणको काम गर्दै आएकी शान्ता कंडेल, डिष्टिलरीमा कार्यरत ढकिसरा थापा, सिकर्मी कार्य गर्दै आएकी लक्ष्मीदेवी थारुलाई सम्मान गरेको हो। सम्मानित श्रमिक महिलाहरुले आफ्ना जिवनका भोगाईहरु बताउंदै गर्दा कार्यक्रममा सहभागिहरुलाई भावुक बनाएको थियो। कार्यक्रममा बोल्दै अनेमसंघ केन्द्रिय सदस्य एवं लुम्बिनी अञ्चल सहसंयोजक पुष्पाञ्जली उपाध्यायले समाजमा महिलाहरुले गर्ने श्रमको सम्मान गर्ने वातावरण बनाउनको लागि यस्तो कार्यक्रमको आयोजना गरिएको बताईन्। उनले घरको जिम्मेवारी पुरा गर्ने महिलाहरु बौद्धिक संगै शारिरीक श्रमको क्षेत्रमा पनि कमि छैनन् भन्ने कुरालाई सम्मानित श्रमिक महिलाहरुले पुष्टि गरेको बताईन्। एमाले जिल्ला उपाध्यक्ष शिव सुवेदीले श्रमिक महिलालाई सम्मान गरी अनेमसंघले वास्तविक श्रमिकको सम्मान गरेको भन्दै प्रशंशा गरे। सो अवसरमा अनेमसंघ केन्द्रिय सदस्य एवं लुम्बिनी अञ्चल सचिव जानकी न्यौपाने, केन्द्रिय सदस्य विमला पन्थी, संघका केन्द्रिय प्रचार विभाग सदस्य सावित्रा अर्याल, एमाले राष्ट्रिय प्रतिनिधि परिषद सदस्य नन्दीकेशर ढकाल, अञ्चल सदस्य गोपाल भट्टराई, भगवती घिमिरे, पम्फावती खनाल, हिरामायां थापा, पत्रकार भगवती पाण्डे, जिफन्टका रञ्जु भट्टराई, युवा संघका सरिता श्रीस लगायतले शुभकामना मन्तव्य व्यक्त गरेका थिए। अनेमसंघका अध्यक्ष्ँ उमा काफ्लेको अध्यक्ष्ँता, थानकुमारी थापाको स्वागत एवं चुमकला बस्यालको संचालनमा सम्पन्न भएको कार्यक्रममा श्रमिक महिला दिवश विशेषांकको विमोचन गरिएको थियो।
एमाले बाँकेले आगामी संविधानसभा निर्वाचनका लागि सर्बसम्मत उम्मेदवार सिफारिस गन नसकेपछि चुनावी प्रकृयाबाटै उम्मेद्वार छनोट गरेको छ। एमालेका केन्द्रीय सदस्य तथा भेरी अञ्चल इन्चार्ज देबराज भारलाईसमेत बाँकेको क्षेत्र नं १ वाट सर्वसम्वत उम्मेद्वार मान्न एमालेका स्थानीय नेता तयार नभएपछि चुनावी प्रकृयाबाट उम्मेरबार छनोट गरिएको हो। बुधबार साँझ भएको मतदानमा अञ्चल कमिटिका सदस्य रामदाश थारु भन्दा ७ मत बढी ल्याएर भार उम्मेद्वारमा छनोट भएका छन्। महिलाबाट भने भगवती अधिकारी छनोट भएकी छन्। सर्वसम्मतको प्रयास असफल भएपछि भएको चुनावमा भारले २० र थारुले १३ मत पाएका थिए। एमालेको केन्द्रीय कमिटिले प्रत्येक निर्वाचन क्षेत्रबाट एक जना महिलासहित तीन जनाको नाम छनोट गरी जिल्ला, अञ्चल हुँदै केन्द्रीय कमिटिमा सिफारिस गर्न निर्वाचन क्षेत्रस्तरीय कमिटिलाई निर्देशन दिएको थियो। उम्मेदवार छनोट मै बिभाजित र मतदान गर्ने अबस्था आएपछि त्यसको असर चुनावमा पर्ने देखिएको छ। केन्द्रीय नेताहरूमा महत्वपूर्ण पद र अवसर आफैंले मात्र लिन खोज्ने प्रबृति हाबी भएकाले त्यसले पार्टीलाई क्षति पुर्‍याउने भन्दै एमालेका युवा नेता चिन्तीत भएक छन्। त्यसैगरी क्षेत्र नम्बर ३ मा पनि मतदानबाटै उमेद्वार छनोट गरिएको छ क्षेत्रीय सदस्य पदम धिताल (३३ मत ) र जिल्ला उपाध्यक्षइन्द्रबहादुर थापा (१८ मत) ल्याएर तथा महिलामा जिल्ला सदस्य तुलसा थापा छनोट भएकी छिन। क्षेत्र नम्बर ४ बाट पार्टीका वैकल्पिक केन्द्रीय सदस्य दलबहादुर सुनार, जिल्ला अध्यक्षनन्दलाल रोकाय र महिलामा मनकुमारी चन्दको नाम सर्वसम्मत सिफारिस भएको छ। यसैगरी क्षेत्र नम्बर २ बाट राष्ट्रिय प्रतिनिधि परिषद् सदस्य दिनेश चन्द्र यादव, जिल्ला कमिटि सदस्य अजय श्रीवास्तव र महिलामा कारकादौं गाउँ कमिटिका अध्यक्षविष्णु गौतमको नाम सर्वसम्मत सिफारिस भएको छ। बुधबार एकैदिन एमालेले उम्मेद्वार सिफारिसका लागि चारवटै क्षेत्रीय कमिटिको बैठक राखेको थियो।
एकै विद्यालयमा अध्ययन गर्ने छात्रछात्राबीच भएको प्रेम सम्बन्धको विषयमा शिक्षकको हप्काइ खाएकी एक छात्रा तीन दिनदेखि बेपत्ता छिन् । कास्कीको पुरुन्चौर गाविस घर भई हाल पोखराको बगरमा बस्दै आएका नवराज गौतमकी १६ वर्षीया छोरी अश्लेषा गौतमको गत आइतबार साँझदेखि अत्तोपत्तो छैन । पोखराको सिम्पानीमा सञ्चालित करुणानिधि उच्च माध्यमिक विद्यालयमा कक्षा १० मा अध्ययन गर्ने छात्रा अश्लेषाले आफ्नै सहपाठी एक छात्रसँग कोठामा गफ गरिरहेको बेलामा त्यहाँका एक शिक्षकले गाली गरेको र त्यसपछि हिँडेकी उनी घर नफर्केको उनका अभिभावक ऋषि गौतमले बताए । बेपत्ता छात्रा अश्लेषाको पोखराको सेती नदीस्थित गाईघाटको बगरमा झोलाटाइ र जुत्ता भेटिएको अभिभावकले बताएका छन् । अभिभावकले आज यहाँ एक पत्रकार सम्मेलनको आयोजना गरी विद्यालयको हेलचक्र्याइँबाट छोरी गुमाउनु परेको भन्दै तत्काल खोजी गरिदिन विद्यालय प्रशासनसँग माग गरेको छ । रासस
महिला प्रहरी कुटेको आरोपमा मधेसी जनअधिकार फोरम नेपालकी नेतृ, पूर्वशिक्षामन्त्री एवम् उम्मेदवार रेणुकुमारी यादवलाई सप्तरी प्रहरीले पक्राउ गरेको छ। बिहीबार करिब साढे १० बजे वडा प्रहरी कार्यालय राजविराजका दुई जना महिला प्रहरी कुटपिट गरेपछि उनलाई पक्राउ गरिएको अञ्चल प्रहरी कार्यालय सगरमाथाले जनाएको छ। राजविराज वडाले थापेको चेकपोष्टले तीन जना युवा चढेको मोटरसाइकल पक्रेपछि यादव छुटाउन प्रहरी कार्यालय पुगेर 'कार्यकर्ता समातेको भन्दै' महिला प्रहरी जवान सिर्जना राई र विनिता राईलाई यादवले कुटपिट गरेकी थिइन्। महिला प्रहरी कुटेपछि यादवलाई जिल्ला प्रहरी कार्यालयले समातेको हो। यादव फोरम नेपालबाट संविधानसभा निर्वाचन क्षेत्र नं. ४ की प्रत्यक्ष उम्मेदवार हुन्। उनलाई पक्राउ गरेपछि समर्थकले जिल्ला प्रहरी कार्यालय सप्तरीमा ढुंगामुढा गरेका छन्। प्रदर्शनकारीले हानेको ढुंगा लागेर पाँच जना प्रहरी घाइते छन्। स्थिति नियन्त्रण लिन एक राउन्ड अश्रुग्यास प्रहार गरे पनि सप्तरी प्रहरी कार्यालय तनावग्रस्त रहेको अञ्चल प्रहरी स्रोतले सेतोपाटीलाई जानकारी दिएको छ। सप्तरी प्रहरीले घटनाको औपचारिक जानकारी दिन मानेको छैन। प्रहरी उपरीक्षक दिनेश अमात्यले यादव पक्राउ पर्दै नपरेको जिकीर गरे। 'स्थिति सामान्य छ केही भएकै छैन,' सेतोपाटीसँग अमात्यले भने, 'पक्राउ गरेको हुँदै हैन।' पूर्वक्षेत्रीय प्रहरी प्रमुख प्रहरी नायब महानिरीक्षक उपेन्द्रकान्त अर्यालले महिला प्रहरी कुटपिट घटनामा यादवलाई नियन्त्रणमा लिएको पुष्टि गरे। 'प्रहरी कार्यालयमा फोरम कार्यकर्ताले ढुंगामुढा गर्दा केही प्रहरी पनि घाइते छन्,' अर्यालले भने।
विभिन्न राजनीतिक दलका शीर्ष नेताहरूले निर्वाचनलाई मितव्ययी र भड्किलो तथा खर्चिलो हुनबाट जोगाउनुपर्ने बताएका छन्। युवा सङ्घ नेपालले आज राजधानीमा आयोजना गरेको 'निर्वाचनको प्रचार, आचारसंहिता र राजनीतिक दलहरू' विषयक छलफल कार्यक्रममा नेताहरूले सो कुरा बताएका हुन्। पूर्वअर्थमन्त्री वर्षमान पुनले मङ्सिर ४ गते सम्पन्न हुन गइरहेको संविधानसभा निर्वाचनलाई कुनै पनि शक्तिले बिथोल्न नसक्ने बताए। उनले चुनावलाई मर्यादित र व्यवस्थित बनाउन दलका नेताहरूले खर्चको मितव्ययी बन्नुपर्ने, भड्किलो र उत्ताउलो तरिकाले समाजमा तडकभडक देखाउन नहुने प्रतिक्रिया दिए। नेपाली काँग्ा्रेसका केन्द्रीय सदस्य डा मीनेन्द्र रिजालले सार्थक र परिणाममुखी निर्वाच्ान सम्पन्न गर्न निर्वाचन आचारसंहिताको पूर्ण पालना गर्नुपर्ने बताए। उनले वैद्यहरूसँग हदैसम्मको लचकता अपनाउँदा पनि परिणाम निस्केन भने एक दलका कारणबाट मुलुकलाई अनिर्णयको बन्दी बनाइरहन नमिल्ने बताए। नेकपा (एमाले) प्रचार विभाग प्रमुख प्रदीप ज्ञवालीले नेपालको राजनीतिमा एकले अर्कालाई निषेध गर्ने र आफूमात्र ठूलो भएको देखाउने प्रवृतिका कारण मुलुकको राष्ट्रियता कमजोर बन्दै गएको टिप्पणी गर्दै युवावर्ग सकारात्मक र परिणाममुखी बन्नुपर्ने समय आएको बताए। युवासङ्घ नेपालका अध्यक्ष महेश बस्नेतले मङ्सिर ४ गते सम्पन्न हुने चुनावलाई मितव्ययी बनाउन युवा सार्थक र परिणाममुखी बन्ने दाबी गरे। निर्वाचन आयोगले निर्वाचनलाई स्वच्छ ढङ्गबाट सञ्चालन गर्न एक निर्वाचन क्षेत्रमा रु १० लाखभन्दा बढी खर्च गर्न नपाउने र निर्वाचन सकिएलगत्तै आयोगमा खर्चको हिसाब बुझाउनुपर्ने जनाएको छ। रासस
भारतको सेयर बजारमा केही दिन यता उछाल आएको छ। साता शुरुमा दुई महिना लामो चुनावी अभियान सकिएकै साँझ आएका मतसर्वेक्षण नतिजामा मुख्यभारतीय जनता पार्टीका प्रधानमन्त्रीपदका उम्मेदवार नरेन्द्रभाइ मोदीको नेतृत्वमा सरकार बन्ने देखाएकाले सेयरबजारमा हलचल आएको हो। यो मतसर्वेक्षण सही देखिएको छ। भारतीय जनता पार्टी नेतृत्वको गठबन्धनले ३३८ सिट हासिल गरेको छ। भाजपा एक्लैले २८३ सिट ल्याएको छ। कांग्रेस आईको गठबन्धनको हालत अहिलेसम्मकै खराब भएको छ। मोदी प्रधानमन्त्री भएपछि सेयर बजारमा अझ उछाल आउने विभिन्न सर्वेक्षणहरुले अनुमान गरेका छन्। मतगणनाका प्रारम्भिक नतिजामा मोदी बढतले सेयर बजारमा ठूलो उछाल आएको छ। केही महिनादेखि नै भारतीय सेयर बजार मोदीमय भएको थियो। मोदी बलियो देखिँदा बढ्ने, कमजोर हुँदा घट्ने गरेको थियो। भारतीय रुपैंया समेत यो समाचारले मजबुत भएको थियो। मतसर्वेक्षण आए लगत्तै ठूलो सेयर कारोबार हुने मुम्बई स्टक एक्स्चेञ्ज (बीएसई) परिसूचक २४ हजार अंक छोई ऐतिहासिक विन्दुमा पुग्यो। मतपरिणामका प्रारम्भिक नतिजामै बीएसई १ हजार अंकले माथि चढ्यो। यो एेतिहासिक छलाङ हो। यो अझ बढेर २६००० सम्म पुग्ने त्यहाका संचारमाध्यमले जनाएका छन्। सेयर बजार अर्थतन्त्र नाप्ने ब्यारोमिटर मान्ने हो भने दशवर्ष पछिको सरकार परिवर्तनलाई आर्थिक जगतले पुरा समर्थन गरेको मान्न सकिन्छ। भारतले उदार बजारमुखी आर्थिक नीति अबलम्वन गरेपछि दु्रतगतिमा अघि वढेको भारतीय कर्पोरेट जगतले मोदीलाई रुचाएको थियो। झण्डै डेढ दशक लामो मुख्यमन्त्री कार्यकालमा मोदीले गुजरातलाई लगानीकर्ता अनुकुल राज्य वनाएका थिए। यस अवधिमा थुप्रै स्वदेशी र विदेशीले गुजरातमा अरर्बौ लगानी गरे। पश्चिम बंगालमा नानो गाडी वनाउने प्रारम्भिक तयारी गरेको टाटा मोटर्स जमिन विवाद आएपछि कारखाना उठाएर गुजरात गयो। त्यहां सजिलोसंगै आवश्यक जमिन र अन्य पुर्वाधार पायो। मजदुर विवाद चरम भएपछि मारुतीपनि अर्को राज्यवाट गुजरात हानिएको थियो। अमेरिकी कम्पनी म्याकडोनाल्डले भारत आउंदा शुरुमा आफ्नो चर्चित फ्रेञ्ज फ्राइजका लागि विदेशवाट आलु आयात गथ्र्यो तर, केही बर्षयता गुजरातका किसानले म्याकडोनाल्डका लागि आलु उत्पादन गर्छन्। अमेरिकाले मोदीको भिषा रद्दगरेपनि गुजरात अमेरिकी लगानीले सवैभन्दा वढी रुचाएको राज्य बनेको छ। यसले अमेरिकी सरकारलाई समेत मोदी प्रति नरम हुन दवाव परिरहेको छ। निर्वाचन सकिएलगत्तै अमेरिकी राष्ट्रपतिले भारतीय निर्वाचनवाट जोसुकै सरकार आएपनि अमेरिका कामगर्न आतुर रहेको वताईसकेका छन्। मोदी आएर फरक नपर्ने आशय यसमा देखिन्छ। यस पटकको निर्वाचनमा भारतीय जनता पार्टी भन्दा पनि नरेन्द्र मोदीको कद माथि पुगेको थियो। मोदी र अन्य पार्टीविच निर्वाचन भएको थियो। मोदीले पनि यो चुनौतीलाई स्विकारी अमेरिकी राष्ट्रपति उम्मेदवार जस्तो पुरा चुनावी अभियानको नेतृत्व गरेका थिए। सयौं र्‍यली र रोडसो गरे। संसदिय व्यवस्था रहेको भारतमा परम्परागत रुपमा भारतमा पार्टी चुनावी मैदानमा हुन्थे। निर्वाचनपछि लोकसभा सदश्यले पार्टीभित्रवाट प्रधानमन्त्री उम्मेदवार छान्थे। तर, यसपटक कांग्रेस आईको १० बर्ष लामो सत्तालाई चुनौती दिन भाजपाले मोदीलाई सारेको थियो। यो निर्णय सहि सावित भएको छ। गरिब परिवारवाट आएका मोदीले सवैभन्दा ठुलो लोकतान्त्रिक देशको शक्तिशालीपदमा पुग्न चुस्त चुनावी रणनीति वनाएका थिए। कार्यकर्ता परिचालन देखि समाजिक संचालको प्रयोगसम्म रणनीतिक रुपमा गरिएको थियो। मोदी चुनावी अभियानमा सेनापति जस्तोगरी अघि वढेका थिए रणनीतिकारहरुले पर्दा पछाडिवाट उनलाई सहयोग गरिरहेका थिए। यो मोदी रणनीति सफल भएको छ। चुनावी अभियानले अमेरिकामा सन् ६० मा केनेडी र पछिल्लो पटक बराक ओबामाको चुनावी संग्रामको झल्को दिन्थ्यो। चिया पे चर्चा देखि फेसबुक र टुविटरसम्म मोदीले छाडेनन्। अमेरिकामा केनेडीले ६० को शुरुमा चुनाव लड्दा टेलिभिजनको भरपुर उपयोग गरेका थिए। ओबामाले ६ बर्ष समाजिक संचालको भरपुर उपयोग गरे। दुवै यी माध्यममा चर्चित बनेका थिए र चुनाव जिते। तर, अमेरिकामा निर्वाचनमा पुष्टिगर्नु नपर्ने व्यक्तिगत गाली गलैज प्राय हुदैंन। भारतमा भने यसको व्यापक प्रयोग भयो। अमेरिकमा राष्ट्रपति निर्वाचनमा रोजगार, करका दर, स्वास्थ्य, अप्रवासी समस्या, विदेश नीति, शिक्षा जस्ता विषयमा उम्मेदवारविच व्यापक तहमा वहस हुन्छन्। उम्मेदवारका व्यक्तिगत मुद्दाहरु गौण हुन्छन् तर, भारतमा व्यक्तिगत आरोप प्रत्यारोपमै चुनावी अभियान पुरा भएको छ। मोदीले परम्परागत सत्तारुढ पार्टी कांग्रेस आई र यसको नेतृत्वमा रहेको नेहेरु गान्धी परिवार प्रति धेरै स्थानमा प्रहार गरे। मा वेटाका सरकार, बाप बेटा सरकार यस्ता वाक्य मोदीले धेरै जनसभामा लिए। मोदीलाई पनि सन् २००१ मा भएको गुजरात जातिय दंगाको आरोप लागिरह्यो। दंगाईवावुसम्मको आरोप लाग्यो। मोदीले रोजगार, विकास र सुशासन जस्ता नारा दिएका थिए। यी बृहत आर्थिक मुद्दालाई कसरी सम्वोधन गर्ने यसको स्पष्ट खाका मोदीले पनि दिएनन्। मोदीका रणनीतिकारले गुजरात मोडललाई प्रचारका लागि राम्रोसंग उपयोग गरे। गुजरातको विकासलाई भारतका ठुला उद्यमी व्यवसायीले पनि खुलेर प्रशंसा गरेका थिए। त्यहां उद्यमीलाई जमिन दिने प्रकृया भारतभरकै सवैभन्दा राम्रो रहेको तथ्य केही दिन अघि सार्वजनिक भएको थियो। मोदि सन् २००१ मा गुजरातको मुख्य मन्त्री वन्दा त्यहां करिव २ हजार मेगावाट विद्युत उपलव्ध थियो। अहिले यो २३ हजार मेगावाट पुगेको छ। भारत राजधानी दिल्ली लगायत कयौं प्रदेशमा विद्युत अभाव छ, लोडसेडिगंहुन्छ तर, गुजरातमा हुदैंन। त्यसैले उत्तर प्रदेशमा चुनावी सभामा मोदीले गुजरातमा दुई मिनेट विद्यूत गए समाचार हुन्छ र उत्तर प्रदेशमा वत्ति आए समाचार वन्छ भनेका थिए। गुजरातमा स्वदेशी र विदेशी लगानीको ओहिरोले त्यहांका स्थानिय व्यक्तिहरु पनि धनी भएका छन्। लाखमा रहेको जमिन मूल्य करोडमा पुगेको छ। गुजरातमा मोदी लोकप्रिय हुनुको कारण यो पनि हो। गुजरातका सवै सिट मोदीका पक्षमा गएको छ। मोदीले उद्यमी व्यवसायीले मुख्य समस्या मानेको माओवादी हिंसाप्रतिपनि तिखो प्रतिकृया दिएका थिए। मोदीले माओवादी हिंसालाई पराष्त्रगर्न कुनै असर बांकी यो समस्या प्रति शुन्य सहनशिलता नीति लिने वताएका थिए। माओवादी समस्याले खानीक्षेत्रमा लगानी गर्न लागेका भारतीय मुलका चर्चित उद्यमी लक्ष्मी मित्तल पछि हटेका थिए। अन्य उद्यम व्यवसायीलेपनि माओवादीवाट प्रभावित भईरहेका छन्। जमिन प्राप्तिमा कठिनाई, कमजोर पुर्वाधार, माओवादी समस्या, नीतिगत परिवर्तनमा ढिलाई भारतको कर्पोरेट जगतले भोग्दै आएका समस्या हुन्। मोदीले उद्यमी व्यवसायीका यस्ता समस्या समवोधन गर्छन भन्ने आशा कर्पोरेट क्षेत्रमा छ। चुनावमा जनतालाई दिईएको विकास, रोजगार र सुशासनको आशवासन कसरी पुरा गर्ने यो मोदीको पहिलो चुनाती हुने छ। उच्च आर्थिक बृद्धिले मात्र यो समस्या समाधान हुन सक्छ। भारती रिजर्भबैंकका गभर्नरले पनि वित्त घाटा, न्यून आर्थिक बृद्धिदर र महंगी अहिलेको मुख्य समस्या रहेको वताएका छन्। यी चुनौती सम्वोधन गरी जनतालाई परिवर्तनको महसुस गराउन मोदीले जादुमयी नेतृत्व दिनु पर्ने छ। भारतीय निर्वाचनमा करिव ५५ करोड जनता सहभागी भएका थिए। बहुमत मतदाता परितर्वन पक्षमा थिए भन्ने यो निर्वाचनले देखाउँछ। भनिन्छ निर्वाचन परिवर्तनका लागि पनि हुन्छ। मोदी भनाइ र काम गराइमा सफल भए यो सही सावित हुने छ। यो मोदी जितमा सत्तारुढ पार्टी कांग्रेसआई असक्षमतापनि हात छ। कांग्रेस नेतृत्व सरकार केही बर्ष देखि भष्ट्रचार मुद्दामा विवादमा घेरीएको थियो। भष्ट्रचारका मुद्दा एक पछि अर्को गर्दै सार्वजनिक भईरहे। तर, प्रधानमन्त्री मनमोहन सिंहले जवाफ दिएनन्। महंगी, कुशासन, भष्ट्रचार जस्ता मुद्दा विपक्षी र विभिन्न क्षेत्रवाट उठिरहेपनि प्रधानमन्त्री मौन रहे। भारतको अर्थतन्त्र तीनवर्ष यता न्यून आर्थिक बृद्धिदरवाट पिडित थियो। भारतको खुला अर्थतन्त्रका आर्किटेक्टमानिएका पुर्व अर्थमन्त्री सिंहले प्रधानमन्त्रीका रुपमा अर्थतन्त्रलाई उकास्न जादुमय नेतृत्व दिन सकेनन्। सिंहको प्रधानमन्त्री भन्दा अर्थमन्त्री कार्यकालनै इतिहासमा महत्वपुर्ण हुन्छ भनेर विश्लेषणपनि भएको छ। यसैकारण टाइम पत्रिकामा चर्चित पत्रकार फारिद जाक्रियाले भारतीय मतदाता नबोल्ने भन्दा बोल्ने प्रधानमन्त्री चाहेको टिप्पणी गरेका थिए। कांग्रेसका उपाध्यक्ष र सत्तारुढ गठवन्धनतर्फवाट चुनावी अभियान हांकेका राहुल गान्धीपनि यस्ता मुद्दामा मौन वसे। यो मौन निर्वाचनमा कांग्रेस गठवन्धनकालागि महंगो सावित भएको छ। मोदीको जितले भारतले लिने नेपाल नीतिमापनि केही फेरबदल आउन सक्छ। नयाँ दिल्लीभन्दा बाहिरका मोदीले विद्यमान प्रशासनिक संरचनामा परिवर्तन गर्ने संकेत दिएका छन्। मोदीको जीतलाई भारतीय राजनीतिमा नयाँ शुरुआत भनिएको छ। यो नयाँपनको असर त्यहांको कर्मचारीतन्त्रमा पनि पर्ने छ। यस आधारमा कर्मचारीतन्त्र हावी नेपाल नीतिमा मोदीले उदयले केही परिवर्तन हुने अनुमान गर्न सकिन्छ। विशेषगरी मोदी माओवादी र बामपन्थीपार्टी विच अनुदार हुन सक्छन्। अर्को विगतमा हिन्दुराष्ट्र नेपाल प्रति मोदीको कुनै धारणा छैन भनेर मान्ने आधार छैनन्। केही बर्ष अघि नेपाल उद्योग परिसंघ र यसका अध्यक्ष विनोद चौधरीको निमन्त्रणामा मोदी नेपाल भ्रमणमा आउने कार्यक्रम बनाएका थिए। तर, नयां दिल्लीले यसलाई अस्विकार गर्यो भन्ने समाचार आएको थियो। मोदी आफ्नो कार्यकालमा पशुपति दर्शन गर्न भनेपनि नेपाल आउन सक्छन्।
शर्मालीका लालसिंह साउद हरेक साता डुंगामा माहाकाली तरेर नुनतेल ल्याउन भारत जान्छन्। उनीमात्र होइन दैनिक उपभोग्य बस्तु खरिदका लागि जिल्लाका आधादर्जन गाविसका बासिन्दा यसरी नै भारतीय बजार पुग्छन्। तर, मदिरा किन्न भने कतै पुग्नुपर्दैन, गाउँमै छ्याप्छ्याप्ती पाइन्छ। आजको कान्तिपुरमा खबर छ। तल्लोस्वराङ क्षेत्रका ती गाविसमा नुन नपाइए पनि मदिरा पसलैपिछ्छे पाइन्छ। आम्चौराको गाउँ परिषदले मदिरा निषेधित क्षेत्र घोषणा गरेको छ तर, विक्रिवितरण उस्तै छ। नुनभन्दा मदिरामा ब्यापारीहरुलाई दोब्बर फाइदा भएकाले सहजै पाइन्छ। डडुलधुरा बजार र पाटनबाट ती गाउँहरुमा १२ रुपैयाँ ढुवानी भाडा लाग्छ। भारतीय बजारमा १५ रुपैयाँमा १ किलो नुन पाइन्छ उक्त नुन ब्यापारीले गाउँ पुर्‍याउदा २५ रुपैयाँ प्रतिकिलो पर्ने स्थानीय तारा चन्दले बताए। डडैलधुरा हुँदै ती गाउँमा गुणस्तरहिन मदिरा भित्रिन्छ। राम्रो भाडा पाइने भएकाले नुनभन्दा मदिरा बोक्ने भरिया सहजै उपलब्ध हुन्छन्।
राष्ट्रिय मधेस समाजवादी पार्टीका अध्यक्ष शरदसिंह भण्डारी विरुद्ध उनकै पार्टीका केन्द्रिय सदस्यहरुले अविश्वासको प्रस्ताव पेस गरेका छन् । निलमबर्मा रामेश्वर साह सहित पाँचजनाले अध्यक्ष भण्डारीले पार्टी भित्र छलफल नगरेको र मनोमानी ढंगले एकलौटीरुपमा समानुपातिक उमेदवारको सुची बुझाएको भन्दै अविश्वासको प्रस्ताव पेश गरेका हुन् । भण्डारीको एकलौटी निर्णय भएकाले त्यसको कार्यन्वयन नगर्न उनीहरुले माग गरेका छन् । सो माग गरेको पत्र उनीहरुले निर्वाचन आयोगलाई बोधार्थ पठाएका छन् ।
युएईमा जारी विश्वकप ट्वान्टी–२० छनोट क्रिकेट प्रतियोगिता अन्तर्गत नेपालले आफ्नो तेस्रो खेलमा स्कटल्याण्डसँग ८ विकेटले पराजित भएको छ । अबुदाबीको ओभल २ मैदानमा टस हारेर पहिले ब्याटिङ गरेको नेपालले निर्धारीत २० ओभरको खेलमा ६ विकेट गुमाउँदै १ सय ३७ रन बनाएको थियो । १३८ रनको विजयी लक्ष्य पछ्याएर मैदानमा आएको स्कटल्याण्डले १९.२ ओभरमा २ विकेट गुमाउदै विजयी लक्ष्य भेट्टाउँदै नेपालको विजयी यात्रामा पूर्णविराम लगाएको हो । स्कटल्याण्डको लागि म्याकलोडले सर्वाधिक ७२ रनको पारी खेलेका थिए । यस्तै एमडब्लु माचानले २८ रन बनाएका थिए । नेपालका लागि कप्तान पारस खड्का बसन्त रेग्मीले १-१विकेटछ लिएका थिए । यसअघि नेपालका लागि विनोद भण्डारीले २५ बल खेल्दै २८ बनाए । यस्तै कप्तान पारस खड्काले २४ बल खेल्दै २७ रन बनाए । सागर पुन ११, ज्ञानेन्द्र मल्ल १४, शरद एलबी डब्लुको धरापमा पर्नुअघि अनिल मण्डलले ८ बल खेल्दै ८ रन जोडेका थिए । यसैगरी सुवास खकुरेल ६ सागर पुन ११ सदर भेसवाकर १६ र शक्ति गौचनले १ रन बनाएका थिए । स्कटल्याण्डका लागि गोर्डेन गौडीले सर्वाधिक ३ विकेट लिए भने साफियान सरिफले २ तथा लेइन वार्डल ३ विकेट लिएका थिए । पहिलो खेलमा डेनमार्कलाई ५ विकेटले हराएको नेपालले दोस्रो खेलमा केन्यालाई सनसनीपूर्ण ६ विकेटले हराएको थियो । विश्वकपको एक दिवसीय र टी२० को अनुभवी टिम स्कटल्याण्डले समूहका दुई खेल हारेको स्कटल्याण्डले हालसम्म अंकको खाता खोल्न सकेको छैन । पहिलो इनिङ दोस्रो इनिङ
सिपाडोल गाविसका प्रसिद्ध दुई मन्दिरमा आजदेखि एक महिने मेला सुरु भएको छ। सिपाडोल गाविसस्थित प्रसिद्ध आशापुरी महादेव मन्दिर र केदारनाथको शीरभाग मानिएको डोलेश्वर महादेव मन्दिरमा बिहानैदेखि दर्थनार्थीको भीड लागेको छ। आशापुरी महादेव मन्दिरमा साउन महिनामा मेला भरेमा मनले चिताएको पुग्ने जनविश्वास रहँदै आएको छ भने छोराको चाहना गर्ने दम्पतीले मेला भरेमा छोरा जन्मने जनविश्वास रहेको स्थानीय रामेश्वर फुयाँलले बताए। आशापुरी महादेव मन्दिरमा विशेषगरी पूजापाठ गर्ने, रुद्री होम गर्ने र साउन महिनामा व्रत बस्नेहरूको भीड लाग्ने गरेको स्थानीयवासीको भनाइ छ। यहाँ भक्तपुर, ललितपुर, काठमाडौँ र काभ्रेका विभिन्न क्षेत्रबाट दर्शनार्थी आउने गरेका छन्। त्यसैगरी सिपाडोलमै रहेको केदारनाथको शीर मानिएको डोलेश्वर महादेव मन्दिरमा पनि आज बिहानैदेखि दर्थनार्थीको भीड लागेको छ। यस मन्दिरमा पनि साउन महिनाभरि नै दर्शनार्थीको भीड लाग्ने मन्दिर व्यवस्थापन समितिका कावा अध्यक्ष किरण थापाले बताए। डोलेश्वरमा अरू दिनमा पनि दर्शनार्थी आउने भए पनि साउन महिनामा विशेष भीड लाग्ने भएकाले दर्शनार्थीलाई सहजरूपमा पूजा एवम् दर्शन गराउने व्यवस्था गराउन स्वयम्सेवक परिचालन गरिएको थापाले बताए। हाल यी दुवै ठाउँमा सहजरूपमा यातायातका साधन जान सक्ने भएपछि दर्शनार्थीहरूलाई सजिलो भएको छ। रासस
प्रधानमन्त्री सुशील कोइरालाले एमाले तत्काल सरकारमा नआउने भएपछि कांग्रेसबाटै सातजना मन्त्री थप्ने तयारी गरेको खबर आजको अन्नपूर्णमा छापिएको छ। प्रधानमन्त्री निवास बालुवाटारमा पार्टीका वरिष्ठ नेता शेरबहादुर देउवासँग शुक्रबार साँझ सहमति भएपछि कोइरालाले शनिबार सात मन्त्री थपेर सरकार विस्तार गर्ने तयारी गरेका हुन्। कोइरालाले शनिबार दिउँसो पाँच मन्त्री थप्ने भएकाले दुई मन्त्रीको नाम दिन देउवालाई आग्रह गरेका थिए। आग्रहअनुसार देउवाले आफ्नोतर्फबाट मन्त्री बनाउने नाम थप्न देउवानिवासमा छलफल गरिरहेका बेला कोइरालाले फेरि फोन गरेर तीनजनाको नाम दिन आग्रह गरेको स्रोतले बतायो। देउवाले कतिजनामा आफ्ना तीनजनाको नाम दिने भनेर जिज्ञासा राख्दा सुरुमा सातजना थप्ने भनेको र पछि फेरि आठजना भनेपछि देउवा पक्ष असन्तुष्ट भएको थियो। देउवा पक्षले भने सातजनामा आफ्नो पक्षका तीनजना हुने दाबी गरेको स्रोतले बतायो। सात र आठजनामा फरक भनाइ आएपछि कोइराला र देउवाबीच शनिबार बिहान ९ बजे बसेर संख्या तय गर्ने सहमति भएको छ। देउवा पक्षले सातजना हुनुपर्ने र त्यसमा आफ्ना तीन हुनुपर्ने अडान राखेकाले शनिबार सातजना मन्त्री थप हुने स्रोतको दाबी छ। कोइराला र देउवाको वार्तापछि शनिबार संस्थापन पक्षबाट ४ र देउवा पक्षबाट तीन मन्त्रीले शपथ लिनेछन्। कोइरालाले सत्ता साझेदार एमाले सरकारमा सहभागी नभए पनि कांग्रेसका मात्रै मन्त्री सहभागी गराएर शुक्रबार सरकार विस्तारको तयारी गरेका थिए। मन्त्री छान्न शुक्रबार बसेको पार्टी संसदीय बोर्डको बैठकमा सहमति नभएपछि मन्त्रिपरिषद् विस्तार हुन नसकेको हो।
कञ्चनपुरको महेन्द्रनरमा आज अख्तियार दुरुपयोग अनुसन्धान आयोगको सुदूरपश्चिम क्षेत्रीय सम्पर्क कार्यालय स्थापना भएको छ। कार्यालयको एक समारोहकाबीच आयोगका प्रमुख आयुक्त लोकमानसिंह कार्कीले उद्घाटन गरेका छन्। कार्यालय उद्घाटन समारोहमा बोल्दै कार्कीले क्षेत्रीय प्रशासक र क्षेत्रीय प्रहरी प्रमुख मात्रै निष्ठावान भए ५० प्रतिशत भ्रष्टाचार कम हुने बताएका छन्। उनले पाँचै विकास क्षेत्रका क्षेत्रीय प्रशासक र प्रहरी प्रमुखलाई भ्रष्टाचार कम गर्ने अभियानमा सहयोग गर्न आग्रह गरेका छन्। उनले भ्रष्टाचारमुक्त समाजको परिकल्पना प्रभावकारी बनाउन प्रमुख जिल्ला अधिकारीको समेत महत्वपूर्ण भूमिका रहने बताए। हरेक जिल्लाका प्रमुख जिल्ला अधिकारीले सरकारले जनताका लागि विनियोजन गरेको बजेटबाट हुने विकास निर्माणका कामको अनुगमन तथा मुल्याङ्कन गर्नुपर्ने बताउँदै कार्कीले तबमात्रै भ्रष्टाचारमुक्त समाज बन्ने बताए। उनले स्थानीय जनतासँग प्रत्यक्ष सरोकार रहेका विकास आयोजना र सार्वजनिक चासोका विषयमा स्थानीय प्रशासन र प्रहरीले नियमित अनुगमन गर्नुपर्ने सुझाव पनि दिएका छन्। अख्तियारले बढाएको सक्रियतासँगै स्थानीय निकायका प्रमुखहरुले बिना निर्णय विभिन्न काम गर्ने गरेको गुनासो सुन्नमा आएको बताउँदै कार्कीले हरेक काम गर्दा निर्णय गरेर मात्रै अघि बढ्न कर्मचारीहरुलाई निर्देशन दिएका छन्। फाइल फोटो
रौतहट जिल्लाको शनिबार परेको चट्याङबाट २ जनाको ज्यान गएको छ। भषेडवा गाविस वडा नं ८मा शनिबार बिहान परेको चट्यांगमा परी एक जनाको मृत्यु भएको छ। रौतहट जिल्लाको कनकपुर गाविस वडा नं वस्ने भैसी व्यापारी ५५ वर्षिय रामप्रसाद चौलागाईको घटनास्थलमै मृत्यु भएको हो।बकैया नदीको ड्यम हुँदै साइकलमा हिडिरहेको अवस्थामा निज चौलागाईको मृत्यु भएको स्थानीय युवा दिपेन्द्र नेपालले जानकारी दिए। उनीसंगै हिडेको अन्य दुई जना पनि घाइते भएका छन्। स्थानीय प्रहरी चौकीले दिएको जानकारी अनुसार घाइते हुनेहरुमा स्थानीय भेषडवा गाविस वडा नं ८ झौवाका ५० वर्षीय विश्वनाथ यादव र कनकपुर गाविस वडा नं ७ जंगलसहिया बस्ने ४५ वर्षीय चुडाबहादुर खड्का रहेका छन्। घाइतेहरुको चन्द्रनिगाहपुरस्थित अस्पतालमा उपचार भैरहेको छ। उपचारमा संल्गन चिकित्सहरुले घाइतेहरुको अवस्था हाल सामान्य रहेको जानकारी दिएका छन्। मृतकको पोष्टमार्टमका लागि चन्द्रनिगाहपुर अस्पतालमा ल्याइएको छ। यसैगरी स्थानिय प्रतापुर पल्टुवा गाविसमा बिहान १०ः३० वजेको समयमा चटयांग पर्दा एक बालकको मृत्यु भएको छ। स्थानिय प्रतापपुर पल्टुवा गाविस वडा नम्बर ६ का शेख ज्याउलको छोरा १३ वर्षिया शेख रफिन्द्रको चटयांग लागेर घट्नास्थलै मृत्यु भएको जिल्ला प्रहरी कार्यालय रौतहटले जनाएको छ। बाटोमा हिंडिरहेको समयमा चटयांग लागेर उनको मृत्यु भएको बुझिएको छ। मृतकको शव पोस्टमार्टमका लागि जिल्ला अस्पताल गौर पठाइएको प्रहरीले जनाएकेा छ। यसैबीच शनिबार नै परेको चट्याङ्का कारण घाइते भएका विश्वनाथ यादवको घरमा रहेको एक हल गोरु समेत मरेका छन्। करिव एक लाख पचास हजार रुपिया बरावरको गोरु चट्याङ लागेर मरेको स्थानीय बासिन्दाले बताएका छन्।
मन्त्रिपरिषद्का अध्यक्ष खिलराज रेग्मीले टिट्वान्टी विश्वकप क्रिकेटमा छनोट भएकामा नेपाली राष्ट्रिय क्रिकेट टोलीलाई बधाई दिएका छन्। सन् २०१४ मा बङ्गलादेशमा हुने विश्वकप टिट्वान्टी क्रिकेट प्रतियोगिताका लागि छनोट भएकोमा मन्त्रिपरिषद्का अध्यक्ष रेग्मीले खुसी व्यक्त गर्दै यस जित नेपाली क्रिकेट टोलीको ऐतिहासिक सफलता प्राप्त भएको आज जारी प्रेस विज्ञप्तिमा जनाइएको छ। यस सफलतासँगै नेपाल र नेपाली खेलकुदको प्रतिष्ठा विश्वसामु थप अभिवृद्धि भएको विश्वास व्यक्त गर्नुका साथै समस्त नेपाली खेलप्रेमीको उत्साह र हौसला पनि वृद्धि भएको मन्त्रिपरिषद्का अध्यक्ष रेग्मीले बताए। विश्वकप खेलमा छनौट हुने अवस्थासम्म आइपुग्न नेपाली क्रिकेट टोलीका कप्तानसदस्यहरुप्रशिक्षकसमर्थक तथा क्रिकेटसँग सम्बद्ध सबैले गरेको निरन्तरको प्रयासलगनशीलता र आत्मविश्वासको प्रशंसा गर्दै उनले आगामी दिनमा नेपाली क्रिकेट टोलीको निरन्तर सफलताको शुभकामना व्यक्त गरे। संयुक्त अरब इमिरेट्समा आज भएको खेलमा नेपालले हङ्कङ्लाई पाँच विकेटले हराउँदै पहिलोपटक टिट्वान्टी विश्वकपमा प्रवेश गरेको हो। यसैबीच नेपाल ट्वान्टीट्वान्टी विश्वकपमा छनोट भएकोमा राष्ट्रिय खेलकुद परिषद राखेपले क्रिकेट खेलाडी र प्रशिक्षकलाई जनही १० लाख रुपैयाँ नगद पुरस्कारको व्यवस्था गर्न सरकार समक्ष सिफारिस गरेको छ । राखेपका सदस्य सचिव युवराज लामाले हरेक नेपाली खेलाडी र पदाधिकारीलाई जनही १० लाख रुपैयाँ दिनका लागि सरकारसमक्ष सिफारिस गर्ने निर्णय गरेको आज एक विज्ञप्ति निकालेर बताएका छन् ।
केही हप्ताअघि सेतोपाटीका सहकर्मीहरु नेकपा–माओवादी अध्यक्ष मोहन वैद्यको धापासीस्थित निवासमा अन्तर्वार्ता लिन पुगेका थियौं। अग्लो पर्खालले घेरिएको वैद्य निवासको गेट उत्तिकै अग्लो थियो। ‘जनसेना’ को कम्ब्याट ज्याकेट पहिरिएका युवाले सोधपुछ र माथिको स्वीकृतिपछि मात्र गेट उघारे। नेकपा–माओवादीका शीर्ष नेताहरु व्यक्तिगत सुरक्षामा सतर्कता अपनाउने गर्छन्– अहिले पनि उनीहरु आफ्नो सुरक्षाका लागि ‘सहयोगी’ लिएर मात्र हिँड्ने गरेका छन्। आफ्नो निजी सुरक्षामा यतिविघ्न सतर्क र संवेदनशील नेकपा–माओवादीले आम नेपालीको जीवनप्रति न्यूनतम मानवीय संवेदना र जिम्मेवारी पनि गुमाउन थालेको छ। यो पार्टीले आह्वान गरेको यातायात बन्दको क्रममा अराजक र अमानवीय घटना हुन थालेका छन्। निदाएका यात्रु बोकेर हिँडेको बसमा मध्यरातमा पेट्रोल बम हान्न कुन राजनीतिक दर्शन र मानवीय चेतले स्वीकृति दिन्छ? सहरमा गुडिरहेको माइक्रोबसमा आफ्ना कार्यकर्ताले फालेको पेट्रोल बमको शिकार एउटी अबोध बालिका हुँदा पनि माओवादी नेतृत्व कसरी मौनता साँधेर बस्न सकेको छ? जनजीविकाका सवाल, राष्ट्रियताको सवाल र जनयुद्धको अपेक्षामाथि मूल नेतृत्वले ‘कुठाराघात’ गरेको विषय उठाएर नेकपा माओवादी मूल पार्टीबाट अलग भएको थियो। उसले उठाएका मुद्दा कतिपय सन्दर्भमा जायज पनि थिए। प्रक्रिया मिचेर खिलराज रेग्मी सरकार मात्र बनाइएन, शक्ति पृथकीकरण सिद्धान्तको धज्जी पनि उडाइयो। मूल पार्टीहरुको सहमतिमा अगाडि बढाइएको यो प्रक्रियाको विरोध गरेर माओवादीले आफूलाई अलग राजनीतिक ध्रुवका रुपमा उभ्यायो। राजनीतिक मुद्दाका आधारमा माओवादी आफैंले आर्जेको त्यो स्थान अहिलेका अराजक क्रियाकलापका कारण गुमाउँदैछ। आफ्ना कार्यकर्ताले सर्वासाधारण नागरिकको जीवनमाथि धावा बोल्दा माओवादीको शीर्ष नेतृत्व मौनता साँधेर बसेको छ। एक किसिमले यी अराजक घटनाहरु स्वीकृत गरेर बसेको छ। यसले नेकपा माओवादीले आत्म नियन्त्रण गुमाउँदै गएको र राजनीतिक विरोध क्रमश: विचलनमा परिवर्तन हुँदै गएको संकेत गर्छ। माओवादीमा यस्तो विचलन देखिदै जाँदा समाजमा तीव्र र अतिवादी प्रतिक्रिया आउन थालेका छन्। माओवादीलाई आतंककारी घोषणा गर्नुपर्नेसम्मका टिप्पणी आएका छन्। माओवादीले आफ्नो अराजनीतिक आवेग र त्यसले ल्याउँदै गरेको विचलन तुरुन्त रोक्नुपर्छ। राजनीतिक मुद्दाहरु उठाएर जुन स्थान बनाउने क्रममा माओवादी थियो, ऊ त्यहिँ फर्किनुपर्छ। आफैंले बहिष्कार गरेको निर्वाचन सम्पन्न हुन लाग्यो भनेर विक्षिप्त हुनुपर्ने कारण छैन। राजनीतिक पार्टीहरु आम चासोका मुद्दा उठाएर र नागरिकहरुको सामिप्यमा जीवन्त बन्छन्। एउटा निर्वाचनमा भाग लिनु वा बहिष्कार गर्नुले माओवादीको जीवनमरण निर्धारण गर्दैन। सेतोपाटी टिम अहिले पनि निर्वाचन क्षेत्रहरुको रिपोर्टिङमा नै छ। माओवादीलाई हेक्का रहोस्, हामीले एकजना नागरिक पनि चुनाव बहिष्कारको पक्षमा पाएका छैनौं। चुनाव बिथोल्न जस्तोसुकै हतकण्डा अपनाउँदै जाँदा माओवादी पार्टी नागरिकहरुबाट थप टाढा बन्नेछ। यदि माओवादीले यो यथार्थ आत्मसात गर्न सकेन र निर्वाचन बिथोल्न अघि बढ्यो भने त्यसको प्रतिक्रिया पनि अतिवादी हुँदै जानेछ। माओवादीका अध्यक्ष वैद्यले आफू गिरफ्तारी दिन तयार रहेको ‘चुनौती’ दिएका छन्। पार्टी कार्यकर्ताको अमानवीय गतिविधि रोक्न सकेनन् भने सम्मानजनक गिरफ्तारीको हक पनि उनले चाँडै गुमाउनेछन्।
ओस्कार विजेता भारतीय संगीत निर्देशक एआर रहमानको निम्तोमा भारतको कोक स्टुडियोमा नेपाली गायिका आनी छोइङ डोल्माले बलिउड संगीतकार एआर रहमानसँग गाएको गीत यस्तो थियो हेर्नुहोस् भिडियोमा । यो छुट्यो की,
दुई वर्षअघि धनुषाको रामानन्द चोकमा ५ जनाको ज्यान जानेगरी गराइएको बम विस्फोटका 'मुख्य योजनाकार' सभासद् सञ्जय कुमार साह आइतबार पक्राउ परेका छन् । संविधानसभा नियमावली अनुसार प्रहरी हिरासतमा रहुन्जेल उनले सभासदो हैसितमा कुनै अधिकार र उन्मुक्ति पाउने छैनन् । कान्तिपुरमा खबर छ। प्रहरीको केन्द्रीय अनुसन्धान ब्यूरोले साहलाई आईतवार धनुषाबाट पक्राउ गरेको लिखित जानकारी आइतबारै संविधानसभा अध्यक्ष सुवासचन्द्र नेम्वाङ्गलाई दिएको छ । नेम्वाङ्गको निर्देशनमा संसद सचिवालयले आइतबारै सूचना प्रकाशित गरी प्रहरी हिरासतमा रहुन्जेल साहले सभासदो हैसियतमा कुनै कार्य गर्न नपाउने जानकारी सार्वजनिक गरेको छ । 'कुनैपनि फौजदारी अभियोगमा पक्राउ गरिएको जानकारी प्राप्त भएमा त्यस्तो सदस्यलाई प्रहरी हिरासहतमा रहेको अवस्थामा संविधानसभा सदस्यको हैसियतले कुनैपनि कार्य गर्न वा कुनै अधिकार वा उन्मुक्ति प्राप्त हुनेछैन,' संविधानसभा नियमावलीको नियम १६३ (३)मा भनिएको छ । उपनियम १६३ (२)मा संविधानसभाको बैठक नचलेको अवस्थामा कुनै सभासद् फौजदारी अभियोगमा पक्राउ परेको सूचना प्राप्त भएमा अध्यक्षले यस्तो सूचना प्रकाशित गरी सार्वजनिक सञ्चार माध्यम मार्फत प्रचार-प्रसार समेत गर्न लगाउने ब्यवस्था छ । संविधानसभा नियमावलीले फौजदारी अभियोगमा अनुसन्धानका लागि पक्राउ परेका सभासदो अवस्थालाई 'निलम्बन' शब्दावली प्रयोग नगरेपनि रिहा नभएसम्म सभासदो हैसियतमा कुनै काम गर्न नपाउने स्पष्ट ब्यवस्था गरेको छ । 'नियमावलीले निलम्बन शब्दावलीको प्रयोग नगरेपनि यो निलम्बनकै अवस्था हो,' संसद सचिवालयका एक अधिकारीले भने । अदालतले पुर्पक्षका लागि थुनामा राख्ने आदेश दिएपछि भने उनी औपचारिकरुपमै निलम्बनमा पर्नेछन् । नियमावलीमा फौजदारी अभियोगमा न्यायीय हिराशतमा रहेका सभासद्लाई संविधानसभा अध्यक्षले निलम्बनको आदेश दिने ब्यवस्था छ । १७३ को उपनियम ४ मा कुनै सदस्य उपर प्रचलित कानुनबमोजिम ३ वर्ष वा सो भन्दा बढि कैदको साजय हुने वा नैतिक पतन देखिने फौजदारी मुद्दामा अभियोगपत्र दायर भई निज पूर्पक्षका लागि थुनामा रहेकोमा त्यस्तो थुनामा रहेको अवधिभर अध्यक्षले निलम्बन गर्नुपर्ने ब्यवस्था छ । सदभावना पार्टीका तर्फबाट धनुषा-४ बाट चुनाव जितेका सभासद साह जनकपुर विस्फोटको घटनामा आफ्नो संलग्नता खुल्नासाथ फरार थिए । एसएसपी उत्तर कुमार कार्कीले साहलाई आइतबारै अदालत पेश गरेको बताए । अनुसन्धानका क्रममा पक्राउ परेका दुई ब्यक्तिको बयान र अरु प्रमाणका आधारमा घटनाको मुख्य योजनाकार साह नै भएको निष्कर्षमा प्रहरी पुगेको हो । प्रहरीका अनुसार, गत फागुन १८ मा पक्राउ परेका मुकेश चौधरी (अर्जुन सिंह) को बयानका आधारमा अर्का स्थानीय ओम यादब पक्राउ परेका थिए । यादव समेतको बयानपछि प्रहरीले थप प्रमाणका आधारमा साहको संलग्नता पुष्टि गरेको थियो । साह माथि लागेको अभियोगबारे सद्भावना पार्टीका सभासद्हरुले जानकारी मागेपछि उपप्रधानतथा गृहमन्त्री वामदेव गौतमले प्रहरी अनुसन्धानबाट बिष्फोटनको घटनामा साहको संलग्नता पुष्टि भएको जानकारी दिएका थिए । २०६९ बैशाख १८ गते मिथिला राज्यको मागमा भएको शान्तिपूर्ण धर्नामा गराइएको शक्तिशाली बिस्फोटमा ५ जनाको मृत्यु भएको थियो भने ३२ जना घाईते थिए ।
प्रथम लुम्बिनी च्याम्पीयनशिप २०७० अन्र्तगत शनिबारदेखि पोखरामा १८ औं संस्करणको राष्ट्रिय महिला भलिवल प्रतियोगिता सुरु भएको छ । पोखरा रंगशालामा हजारौ दर्शकहरु माझ भएको उद्घाटन खेलमा डिफेण्डीङ च्याम्पीयन पश्चिमाञ्चल विकास क्षेत्रले बिजयी सुरुआत गरेको छ । पश्चिमाञ्चले सुदुरपश्चिमाञ्चललाई २५–१२, २५–११, २५–७ को सोझो सेटमा पराजित गर्दै विजयी सुरुआत गरेको हो । अन्तराष्ट्रिय खेलाडी मन्जु गुरुङको कप्तानीमा मैदानमा उत्रिएको पश्चिमाञ्चलको टिममा यसपाली पुनः सिपोरा गुरुङ पनि मैदानमा उत्रिदै छन । लेगामेन्ट च्यातीएका कारण करीब दुई बर्ष पछि उनी पुनः खेलमा फर्किएकी हुन । अर्को खेलमा मध्यमाञ्चलले मध्यपश्चिमाञ्चल विकास क्षेत्रलाई २५–९, २५–१४, २५–१० को सोझो सेटमा पराजित गरेको हो । १७ औं राष्ट्रिय महिला भलिवलमा उपविजेता भएको मध्यमाञ्चलले यसपाली अन्तराष्ट्रिय खेलाडी रमिला तण्डुकारको कप्तानिमा टिम तयार पारेको हो । आईतबार लिग चरणका ४ खेल हुदै छन । आईतबारको पहिलो खेल एपिएफ बिरुद्ध पुर्वाञ्चल विकास क्षेत्र विच हुने भएको छ । दोश्रो खेलमा मध्यपश्चिमाञ्चलले नेपाल प्रहरीको सामना गर्ने भएको छ । तेश्रो खेलमा पुर्वाञ्चलले सुदुरपश्चिमाञ्चलसंग प्रतिष्पर्धा गर्ने भएको प्राविधिक संयोजक नारायण भण्डारीले बताए । आईतबारको निकै नै सनसनी पुर्ण खेल पश्चिमाञ्चल बिरुद्ध एपिएफको हुने भएको छ । लिगकम नकाउटका आधारमा पाँच दिनसम्म चल्ने प्रतियोगितामा ७ टिम सहभागि भएको संघका उपाध्यक्ष एवं प्रतियोगिता संयोजक यामबहादुर गुरुङले बताए । माघ १ गतेसम्म चल्ने प्रतियोगितालाई सफल पार्न राष्ट्रिय खेलकुद परिषदको बिशेष सहयोग, क्षेत्रिय भलिवल संघले संयोजन गरेको हो । प्रतियोगितामा बिभागिय दुई नेपाल पुलिस क्लव र सशस्त्र प्रहरी वल(एपिएफ) सहित पाँच विकास क्षेत्रबाट पाँच गरी ७ टिमको सहभागिता रहेको छ । विजेता टिमले ५० हजार, उपविजेताले ३० हजार र तेश्रो हुनेले २० हजारको साटमा ट्रफी मेडल प्रमाणपत्र पाउने भएको क्षेत्रिय भलिवल संघका अध्यक्ष छ्यामबहादुर थापाले बताए । प्रतियोगितामा उत्कृष्ट खेलाडीलाइक्षर्् १० हजार प्रदान गरीने भएको छ । त्यसै गरी प्रतियोगितामा वेष्ट स्पाईकर, वेष्ट सेटर, वेष्ट व्लकर, वेस्ट डिफेन्स र वेष्ट क्विकरलाई जनहि ३÷३ हजारको साथमा पुरस्कृत गरीने भएको छ । पोखरा रंगशालामा रवरको म्याटमा भलिवल खेल संचालन हुदै छ भने भलिवलका दर्शकहरुले लिगचरणका खेलहरु हेर्नको लागि एक सय रुपैयाको टिकट काट्न पर्ने छ भने सेमिफाईनल तथा फाईनल खेल हेर्न भने २ सय रुपैया प्रबेस शुल्क लाग्ने क्षेत्रिय भलिवल संघका सचिव डिवि नेपालीले बताए । यसै विच उक्त प्रतियोगिताको उद्घाटन राष्ट्रिय खेलकुद परिषदका सदस्य दिलिप विक्रम शाहीले गरे । कार्यक्रममा बोल्दै उनले पोखरामा एक पछि अर्को राष्ट्रिय प्रतियोगिताहरु हुनु पोखरालाई खेलकुदको राजधानि बनाउन थप सघाउने बताए । नेपाल भलिवल संघका केन्द्रीय अध्यक्ष दानबहादुर तामाङको अध्यक्षतामा सम्पन्न भएको उद्घाटन सत्रमा क्षेत्रिय भलिवल संघका अध्यक्ष छ्यामबहादुर थापा, सचिव डिवि नेपाली लगायतले भलिवल खेलमा सवैको सहयोग आवश्यक भएको बताए ।
कांग्रेस सभापति सुशील कोइराला नेतृत्व सरकारको कार्यशैलप्रति पार्टीकै नेताहरुको तीब्र असन्तुष्टी राखेका छन् । असहयोगी नेताहरुबाट घेरिएका कारण सरकार कमजोर भएको कांग्रेस संस्थापन पक्षका नेताहरुको दाबी छ। आजको नयाँ पत्रिकामा खबर छ। वर्तमान सरकारमा सहभागी संस्थापन पक्षका नेताहरु विगतमा प्रधानमन्त्री कोइरालाका असहयोगी पृष्ठभुमिका छन्। तर, विगतमा सहयोग गर्नेहरु अहिले सरकारमा नभएकाले कोइराला अप्ठेरोमा परेको संस्थापनपक्षका नेताहरुको भनाई छ। गुट फेरिरहने नेताहरु अहिले कोइराला नेतृत्वको सरकारमा सहभागी छन्। संस्थापन पक्षबाटै मन्त्री बनेका नेताहरु पनि विगतमा कोइरालाका असहयोगी नेता हुन्। उपप्रधान तथा संघीय मामिला तथा स्थानीय विकासमन्त्री प्रकाशमान सिंह कोइरालाका असहयोगी पृष्ठभूमिका हुन् । उनी तत्कालीन प्रजातान्त्रिक कांग्रेसका संस्थापक सदस्य पनि हुन्। कांग्रेस र कांग्रेस प्रजातान्त्रिकबीच एकीकरण हुँदा उनी एकीकृत पार्टीका उपसभापति भएका थिए।
सामान्य प्रकृतिको हाउभाउमा देखिने उद्योगपति जगदीशप्रसाद राठी मिलनसार र मृदुभाषी थिए। ६२ वर्षको उमेरमा आइतबार राति हृदयाघातका कारण आकस्मिक निधन भएपछि अब उनी सम्झनामा सीमित भएका छन्। उनको असामयिक निधनले परिवार, आफन्त, उद्योगी व्यवसायी, शुभचिन्तक शोकमा डुबेका छन्। जानकारका अनुसार राठी नेपाली अर्थतन्त्रका विज्ञ थिए। उनी औद्योगिक क्षेत्रमा देखिएका समस्या सकेसम्म चाँडो सम्बन्धित निकायसम्म पु¥याउन सक्थे। राठी अर्थमन्त्रालय राजश्व परामर्श समिति सभापति, राष्ट्रिय बजेट अनुगमन फोरम संयोजक, नेपाल उद्योग वाणिज्य महासंघ कार्यकारिणी सदस्य, आन्तरिक राजश्व विभाग राजश्व उपसमिति उप–संयोजक पनि हुन्। राठी ग्रुपका सञ्चालक उनी नेपाल उद्योग वाणिज्य महासंघ राजश्व परामर्श समिति संयोजक थिए। ‘उहाँ आर्थिक मामलाका कुरामा जहाँ पनि अग्रसर भएर लाग्नुहुन्थ्यो,’ उनलाई नजिकबाट चिन्ने नेपाल उद्योग वाणिज्य महासंघ केन्द्रीय सदस्य महेश जाजु भन्छन्, ‘आज सिंगो नेपालले एउटा अर्थतन्त्रको विज्ञ गुमाएको छ।’ औद्योगिक क्षेत्र भएकाले विराटनगरमा उनको सक्रियता बढी थियो। हरेक आर्थिक कार्यक्रममा उनी अग्रपंक्तिमा पुगेकै हुन्थे, जे छ औद्योगिक÷आर्थिक गतिविधिको समस्या सुनाइहाल्थे। पूर्वबजेट छलफल गर्न अर्थमन्त्रालयको टोली सधैं विराटनगर आउँदा आफ्नो राय-सुझाव राख्थे। ‘उहाँ अर्थतन्त्रको जुनसुकै कार्यक्रममा पुग्नुभएको हुन्थ्यो,’ जाजु भन्छन्, ‘उद्योगी व्यापारीका लागि उहाँको ठूलो योगदान छ, यहाँका समस्या तुरून्त सरकारसम्म पुग्थ्यो ।’ अर्थशास्त्रमा स्नातक राठीका प्लाष्टिकजन्य औद्योगिक उत्पादन लोकप्रिय छन्। हेटौडास्थित सम्धी गौरीशंकर गट्टानीको घरमा राति साढे ९ बजे उनलाई हृदयाघात भएको थियो। पारिवारिक स्रोतका अनुसार राठी बेहोस भएपछि हेटौडास्थित अस्पताल लगिएको थियो। तर डाक्टरले हृदयाघातले मृत्यु भइसकेको बताएका थिए। आफ्नो निजी सवारीमा दिउँसो काठमाडौं हिँडेका उनी हेटौडास्थित जेठा छोरा मनोज राठीको ससुराली घरमा बास बस्न पुगेका थिए। उनको शव सोमबार विहानै विराटनगर ल्याइसकिएको छ। विराटनगर–३, तीनपैनीस्थित निवासमा राठीपरिवारप्रति श्रद्धाञ्जली दिन मान्छेहरूको भीड लागेको छ। उनको शवलाई सोमबार दिउँसो सिंघिया घाटमा अन्तिम संस्कार गर्ने कार्यक्रम छ। उनकी श्रीमती, एक छोरा एक छोरी छन्। मोरङ व्यापार संघका पूर्वअध्यक्ष राठी विराटनगरका केही सामाजिक संस्थामा समेत आवद्ध थिए। नेकपा एमालेले दोस्रो संविधानसभा निर्वाचनमा उनलाई सभानुपातिक उम्मेदवार सिफारिस गरेको थियो।
अधिकांश बैक तथा वित्तीय संस्थाले विनासूचना एक्कासि नीलो मसीको छाप लागेको चेक अस्वीकार गरेपछि चेक प्रयोगकर्ता र चेक जारी गर्ने संस्थाहरू समस्यामा परेका छन् । नेपाल राष्ट्र बैंक बैंकिङ कार्यालय थापाथलीले विनासूचना संस्थागत तथा कम्पनीको चेकमा नीलो मसीको छापको प्रयोगलाई हटाई कालो मसीको छापको प्रयोगको व्यवस्था गरेपछि अधिकांश बैंक तथा वित्तीय संस्थाका ग्राहक अन्योलमा परेका आजको राजधानी दैनिकमा खबर छ । अधिकांश बैंकहरूले विनासूचना १ साउनदेखि राष्ट्र बैंकको निर्देशन भन्दै ग्राहकको चेक फिर्ता गरेपछि चेक जारी गर्ने संस्था र भुक्तानी पाउने पक्ष दुवै समस्यामा परेका हुन् । राष्ट्र बैंक बैंकिङ कार्यालय थापाथलीले कालो मसीको छाप प्रयोगबारे सर्वसाधारणलाई समयमै सूचना नदिएको भनी ग्राहकहरूले बैंक कर्मचारीसँग आक्रोश पोख्न थालेका छन् । विनासूचना चेकको भुक्तानी रोकेपछि ग्राहकले बैंक तथा वित्तीय संस्थाका कर्मचारीप्रति असन्तुष्टि पोखेका हुन् । राष्ट्र बैंकले १ साउनदेखि नीलो मसीको प्रयोगलाई हटाई चेकको पछाडि भागमा कालो मसीको छाप लगाउनुपर्ने व्यवस्था लागू गरेको छ । राष्ट्र बैंकले चेकमा एकरूपता ल्याउन भनेर यस्तो व्यवस्था गरे पनि ग्राहक तथा संस्थाहरूलाई जानकारी नहँुदा अधिकांश बैंक तथा वित्तीय संस्थाहरूमा पहिलेको जस्तो चेकको कारोबार हुन सकेको छैन । राष्ट्र बैंक बैंकिङ कार्यालयले कम्पनीको नाममा जारी गरेको चेक एकाउन्टपेयी हुुनुपर्ने र कम्पनीको छाप कालो मसीको प्रयोग हुनुपर्ने व्यवस्था गरेपछि अधिकांश बैंक तथा वित्तीय संस्थाहरूले चेक साट्न आएका सेवाग्राहीलाई फिर्ता पठाउने गरेका छन् । राष्ट्र बैंकले १ साउनदेखि नीलो मसीको प्रयोग हटाएर कालो मसीको प्रयोग लागू गरे पनि सर्वसाधारण ग्राहकलाई कालो छाप र कम्पनीले एकाउन्टपेयी चेकबाट मात्रै कारोबार गर्ने व्यवस्थाबारे आमग्राहकलाई पर्याप्त जानकारी र सूचनाविना हतारमा यस्तो व्यवस्था गरेका कारण चेक भुक्तानीमा समस्या परेको एक बैंकर्सको भनाइ छ । चेक प्रयोगकर्तालाई कालो मसीको प्रयोगको छाप र संस्थागत चेक एकाउन्टपेयी हुनुपर्ने व्यवस्थाको राम्रो जानकारी नहुँदा ग्राहकहरू हरेक दिनजसो चेक फिर्ता गर्न बाध्य भएपछि केन्द्रीय बैंकलाई जानकारी गराएको बैंकर्स संघले जनाएको छ । नेपाल बैंकर्स एसोसिएसनले ग्राहक तथा सर्वसाधारणलाई पर्याप्त जानकारी गराएर मात्र यस्तो व्यवस्था लागू गर्न राष्ट्र बैंकलाई पत्राचार गरेको थियो, तर राष्ट्र बैंकले हतारमा चेकमा नयाँ व्यवस्था गरेपछि समस्या परेको बैंकर्स संघले जनाएको छ । राष्ट्र बैंकले सबै खालको चेकको प्रयोगमा एकरूपता ल्याउन र विश्वसनीयता कायम गर्न यस्तो व्यवस्था गरेको राष्ट्र बंैकका प्रवक्ता भाष्करमणि ज्ञवालीले बताए ।
स्ट्रोमा फाउन्डेसनको आर्थिक सहयोगमा समाज जागरण केन्द्र (स्याक) र किर्डाकले सञ्चालन गरेको संवाद कार्यक्रममा सहभागी भएपछि विद्यालय छोडेका ९७ जना पुनः विद्यालय भर्ना भएका छन् । स्याक र किर्डाकले कार्यक्रमअन्तर्गत निर्माण गरेका संवाद केन्द्रहरुमा सहभागी भएर किशोरीहरुले पुनः विद्यालयमा भर्ना भएर अध्ययन सुरु गरेका हुन् । दुवै संस्थाले आफूहरुले सञ्चालन गरेको उक्त कार्यक्रमको ६ महिनाको अवधिमा ९७ जनालाई विद्यालय भर्ना गराउन सफल भएको बताएका छन् । किर्डाकले सञ्चालन गरेका ५५ संवाद केन्द्रमा सहभागी ८४ र स्याक नेपालले सञ्चालन गरेका १३ संवाद केन्द्रमा सहभागी भएर १३ बालबालिकाले पुनः विद्यालय भर्ना भएर पढ्न थालेका हुन् । छ महिनाको अवधिमा ८४ जना किशोरीलाई पुनः विद्यालयमा भर्ना गराउन आफूहरु सफल भएको भन्दै किर्डाकका जिल्ला कार्यक्रम संयोजक हरिप्रसाद लौडारीले अब उनीहरुलाई टिकाइराख्न सहयोग चाहिएको बताए । यता स्याकले सञ्चालन गरेको संवाद कार्यक्रमबारे जानकारी दिँदै कार्यक्रम संयोजक दिनेश पोख्रेलले ६ महिनाको अवधिमा आफूहरुले १२ किशोर र एउटा किशोरी केन्द्र स्थापना गरी काम गरेको बताए । सो अवधिमा विभिन्न संवाद केन्द्रमा आबद्ध विद्यालय छोडेका १३ जना छात्रा पुनः विद्यालयमा भर्ना भएको पोख्रेलले जानकारी दिए । रासस
पश्चिमाञ्चल क्षेत्रीय शिक्षा निर्देशक विष्णुबहादुर द्वारेले शिक्षकहरुलाई राजनीति गर्ने भए पेसा छाड्न सुझाव दिएका छन्। क्षेत्रीय शिक्षा निर्देशनालय पोखराले बिहीबार बागलुङमा आयोजना गरेको 'शैक्षिक सुधारका लागि सञ्चार माध्यमहरुसँग सहकार्य' विषयक सहजीकरण कार्यक्रममा उहाँले विद्यालयभन्दा पहिले राजनीतिलाई प्राथमिकता दिने शिक्षकको प्रवृत्तिका कारण विद्यालयमा सुधार आउन नसकेको बताए। “राजनीति नै गर्ने भए पेसाबाट अलग हुनुहोस्, मैले पनि आफ्नो कर्तव्य पालना गर्न नसक्ने भए पदबाट राजीनामा दिन सक्नुपर्छ, लत्रिएर बस्नु हँदैन”– द्वारेले भने,“होइन भने विद्यालय र विद्यार्थीप्रति सर्मपित भएर काम गर्नुहोस्।” सरकारले शिक्षाको क्षेत्रमा लगानी बढाउँदै लगे पनि अपेक्षित उपलब्धि हासिल हुन नसकेकामा उनले चिन्ता व्यक्त गरे। “हाम्रो शिक्षामा धेरै चुनौती, विकृति, विसङ्गति छन्, तिनीहरुलाई उजागर गर्नैपर्छ, साथै शिक्षामा भएका राम्रा अभ्यास र उपलब्धिको प्रसार हुनु आवश्यक छ”– द्वारेले भने,“त्यसका लागि सञ्चारमाध्यम नै सशक्त साधन हो।” विद्यालयको शैक्षिक गुणस्तर सुधार्न कक्षाकोठाको शैक्षिक वातावरणलाई सुधार्नुपर्नेमा उनको जोड थियो। सो अवसरमा पश्चिामाञ्चल क्षेत्रको शैक्षिक स्थिति झल्काउने वृत्तचित्र र अन्य प्रसारण सामग्री प्रस्तुत गरिएको थियो। शिक्षाको क्षेत्रमा पश्मिाञ्चल क्षेत्र अग्रणी स्थानमा रहेको बताउँदै निर्देशक द्वारेले परीक्षा सुधार्ने, नियमित अनुगमन तथा निरीक्षण, बेरुजु फछर्योट लगायतका क्षेत्रमा राम्रो प्रगति भएको उल्लेख गरे। निर्देशनालयका उपसचिव केशरीरमण न्यौपानेले शैक्षिक सुधारका लागि सञ्चारमाध्यमसँग सहकार्य विषयमा सहजीकरण गरेका थिए। रासस
नेकपा–माओवादीका शीर्ष नेताहरू भूमीगत भएको भन्ने अफवाह फैलाइएको पार्टीकी प्रवक्ता पम्फा भुसालले बताएकी छन् । 'हाम्रो पार्टीको भूमीगत हुने नीति छैन र हुँदैनौ पनि,'उनले सेतोपाटीसँग सोमबार दिउँसो भनिन् । ‘तपाइँहरूसँग अहिले कुरा गरिरहँदा पार्टी महासचिव, सचिव र म पार्टी कार्यालय बुद्धनगर मै छौ र पार्टी अध्यक्ष उहाँको निज निवास धापासी मै हुनुहुन्छ,’ भुसालले भनिन्,‘ चाहनुहुन्छ भने आएर हेर्न सक्नुहुन्छ ।’
चालू आर्थिक वर्षमा समग्र अर्थतन्त्रको परिसूचक निराशाजनक रहेको छ । सरकारको लक्ष्यभन्दा न्यून दरको आर्थिक वृद्धि, अकासिँदो मूल्य र बढ्दो व्यापार घाटाका कारण अर्थतन्त्रका परिसूचक निराशाजनक रहन पुगेका हुन् । आर्थिक वर्ष ०६९/७० मा सरकारले आर्थिक वृद्धिदरको लक्ष्य ५ दशमलव ५ प्रतिशत लिएकोमा ३ दशमलव ५६ प्रतिशतमा सीमित हुन पुगेको छ । जबकि, गत आर्थिक वर्षमा ४ दशमलव ५ प्रतिशतको आर्थिक वृद्धि हासिल भएको थियो । सामान्यतया नेपाली अर्थतन्त्रमा कृषि क्षेत्रको प्रभावकारी भूमिका रहने गर्छ । राष्ट्रिय अर्थतन्त्रमा चालू आर्थिक वर्षमा कृषिको उत्पादन घटेपछि समग्र अर्थतन्त्रमा प्रभाव परेको हो । गत वर्ष कृषिको उत्पादन बढेकाले अर्थतन्त्र ४ दशमलव ५ प्रतिशतले बढ्न पुगेको थियो । कृषि क्षेत्रमा उत्पादन वृद्धि हुन नसकेका कारण समग्र आर्थिक वृद्धि पछाडि धकेलिएको सरकारी अधिकारीहरूको भनाइ छ । नेपाली अर्थतन्त्रको मेरुदण्डका रूपमा रहेको कृषि क्षेत्र यस वर्ष ओरालो लाग्यो । सरकारले समयमै रासायनिक मल, बीउबिजन तथा सिँचाइको राम्रो प्रबन्ध गर्न नसकेका कारण कृषिजन्य उत्पादनमा ११ दशमलव ३ प्रतिशतले कमी आएको छ । सरकारले चालू आर्थिक वर्षमा विकास खर्च गर्न सकेन भने प्रशासनिक तथा नियमित खर्च अकासिनेछ । अर्थमन्त्री शंकरप्रसाद कोइरालाले आर्थिक सर्वेक्षण सार्वजनिक गर्दै सरकारको आर्थिक वृद्धिको लक्ष्य हासिल हुन नसकेको स्वीकार गरे । कृषि क्षेत्रको उत्पादन कम भएका कारण आर्थिक वृद्धिको लक्ष्य पूरा हुन नसकेको मन्त्री कोइरालाले बताए । औद्योगिक वातावरणमा सुधार भएको दाबी गर्दै मन्त्री कोइरालाले औद्योगिक क्षेत्रको वृद्धिदर सन्तोषजनक नभएको बताए । नेपाली अर्थतन्त्रमा पछिल्ला वर्षमा कृषि क्षेत्र र उद्योग क्षेत्रको योगदान घट्दो अवस्थामा छ । यस्तै, चालू आर्थिक वर्षमा सेवा क्षेत्रले ६ प्रतिशतको योगदान गरेको छ । तर, कृषि क्षेत्रको योगदान भने १ दशमलव ५ मा सीमित हुन पुगेको छ । उद्योग क्षेत्रको योगदान १ दशमलव ५ मात्र छ । चालू आवमा कुल गार्हस्थ उत्पादनमा पनि कृषि क्षेत्रको योगदानमा कमी आएको छ । गैरकृषि क्षेत्रको योगदानमा केही सुधार देखिए पनि सन्तोषजनक छैन । चालू आर्थिक वर्षमा कृषि र उद्योग क्षेत्रको उत्पादकत्व कमजोर बन्न पुग्यो । जसका कारण आर्थिक परिसूचकहरू सन्तोेषजनक बन्न सकेनन् । सरकारले रोजगारी सिर्जना गर्न सकेन । पूर्वाधार विकास तथा उत्पादनशील क्षेत्रमा पनि लगानी हुन सकेन । बजेटमा राजनीतिक तथा समूहगत स्वार्थका कार्यक्रमलाई प्राथमिकता दिने तर सामूहिक तथा सार्वजनिक क्षेत्रलाई बेवास्ता गर्ने गरेकाले समग्र अर्थ व्यवस्थाका परिसूचकहरू निराशाजनक बन्न पुगेको अर्थ मन्त्रालयका पूर्वसल्लाहकार टुलराज बस्यालले बताए । कृषकलाई उन्नत बीउबिजन र कृषि उत्पादनको बजारीकरण गर्न नसकेका कारण कृषिको योगदान घटेको उनको बुझाइ छ । चालू आवमा राजस्व परिचालनमा १८ दशमलव ५ प्रतिशतले वृद्धि भएको छ । जसका कारण सरकारको कुल खर्चको अंश पनि बढेको छ । पछिल्लो समय नेपाली अर्थतन्त्रमा उपभोगको क्रम बढ्दो छ । कुल गार्हस्थ उत्पादनमा उपभोगको अंश गत वर्षको भन्दा बढेको छ । चालू आर्थिक वर्षमा उपभोगको अंश बढेर ९० दशमलव ७ प्रतिशतमा पुगेको छ । पछिल्लो पटक कुल गार्हस्थ उत्पादनमा व्यापार घाटाको अंश बढ्दै गएको छ । नेपाली अर्थतन्त्र आयातमुखी बन्दै गएको छ । भारतबाट कृषिजन्य वस्तु पनि ठूलो परिमाणमा आयात भइरहेको छ । चालू आवमा कुल निर्यात व्यापार ४ दशमलव २ प्रतिशतले बढेको छ । नेपालबाट १ अर्ब १ करोडबराबरको निर्यात व्यापार भएको छ, तर आयातको अंश भने २० दशमलव ४ प्रतिशतले बढेर ३ खर्ब ६० अर्ब ५६ करोड रुपैयाँ पुगेको छ । सरकारको निर्यात व्यापार घाटाको अंश २३ दशमलव ५ प्रतिशतले बढेको छ । तर, गत वर्ष यस्तो आयातको वृद्धिदर १६ दशमलव ७ प्रतिशत मात्र थियो । विदेशमा रहेका नेपालीले पठाएको रेमिट्यान्सका कारण चालू आर्थिक वर्षमा शोधनान्तर स्थिति भने सन्तोषजनक रहेको छ । अमेरिकी डलरको नेपाली रुपैयाँमा भएको उच्च वृद्धिका कारण आयात उच्च दरले बढेको छ ।
अवैध रुपमा करोडौ रुपैयाँ कमाएको अभियोग लागेका दिपक मनाङेलाइ विशेष अदालतले २ करोड ९० लाख बुझाउन नसके पछि थुनामा पठाएको छ । मंगलबार विशेषका अध्यक्ष केदारप्रसाद चालिसे र सदस्यद्वय मनोरमण भट्टराइ र भूपेन्द्रप्रसाद राईको इजलासले मद्दाको थुनछेक बहसपछि मनाङेले २ करोड ९० लाख बुझाउनुपर्ने आदेश दिएको थियी । आदेश अनुसार मनाङेले धरौटी बुझाउन नसकेपछि उनलाई डिल्लीबजार सदरखोर पठाइएको विशेषका उपसचिव केदारप्रसाद घिमिरेले जानकारी दिए । मनाङेकी श्रीमति पासाङ डोमालाई अदालतले २ लाख ५० हजार रुपैँया धरौटी मागेको थियो । उनले भने मंगलबार नै धरौटी बुझाएकी छिन् । प्रहरीको केन्द्रीय अनुसन्धान ब्यूरोले पक्राउ गरेर बुझाएका 'डन' मनाङेलाई अदालतमा आइतबार बयानका लागि उपस्थित गराइएको थियो । सम्पत्ति शुद्धिकरण विभागले गत जेठ ५ गते मनाङेलाई १४ करोड ७३ लाख अवैध सम्पत्ति थुपारेको अभियोग लगाएर मुद्दा दायर गरेको थियो। प्रहरीको फरार सूचिमा रहेका मनाङे शुक्रबार राती काठमाडौँको सुन्धारास्थित सिभिलमलबाट पक्राउ परेका थिए। मनाङेले साउन ७ गते अदालतले जारि गरेको म्याद बुझेका थिए। १५ दिनको म्याद गुजारेका उनको १५ दिन म्याद थामिएको थियो। विभागले उनकी श्रीमती पासाङ डोमा गुरुङलाई पनि विपक्षी बनाएको थियो। अवैध सम्पत्ति थुपारेको अभियोगमा उनीसँगै विभागले मुद्दा लगाएका पाँच 'डन' मध्ये तीन जना यसअघि नै अदालतमा उपस्थित भैसकेका छन्। अदालतमा उपस्थित भएका परशुराम बस्नेत धरौटी बुझाएर तारेखमा छुटेका छन भने गणेश लामा विशेषले मागेको ३ करोड धरौटी बुझाउन नसकेर जेलमा छन्। अभियुक्त चक्रे मिलन पनि जेलमै छन्। पाँचजना मध्ये अब अभिषेक गिरी मात्रै अदालतमा उपस्थित भएका छैनन्।
एनेकपा माओवादीका वरिष्ठ नेता बाबुराम भट्टराईले चुनौतीलाई अवसरका रुपमा ग्रहण गरेर मात्रै जीवनमा सफलता प्राप्त हुन्छ भन्ने तथ्यलाई दरोसँग आत्मसात गर्न शुभेच्छुक र पार्टी कार्यकतासँग अपिल गरेका छन्। उनले निर्वाचन परिणाम पार्टीका लागि प्रतिकूल, अप्रत्याशित र अस्वाभाविक भए पनि यसबाट पटक्कै विचलित र हतास नभई समग्र परिवर्तन, अग्रगमन, न्याय, समानता र सम्वृद्धिको मार्गमा निरन्तर लागिरहन सबै समर्थक र शुभचिन्तकहरुमा आग्रहसमेत गरेका छन्। उनले फेसबुकमार्फत सार्वजनिक गरेको अपिल यस्तो छ- हालै सम्पन्न दोस्रो संविधानसभा निर्वाचनको परिणाम हाम्रो पार्टी एकीकृत नेकपा (माओवादी) का लागि प्रतिकुल, अप्रत्याशित र अस्वाभाविक भए पनि यसबाट पटक्कै विचलित र हतास नभई समग्र परिवर्तन, अग्रगमन, न्याय, समानता र सम्वृद्धिको मार्गमा निरन्तर लागिरहन सबै समर्थक र शुभचिन्तकहरुमा हार्दिक र विनम्र आग्रह गर्दछु। ० जीतपछि हार र हारपछि जीतको लामो श्रृंखला पार गरेर मात्रै सत्य र न्यायको अन्तिम जीत हुन्छ भन्ने इतिहासको नियमलाई नभुलौं। ० चुनौतीलाई अवसरको रुपमा ग्रहण गरेर मात्रै जीवनमा सफलता प्राप्त हुन्छ भन्ने तथ्यलाई दरोसँग आत्मसात गरौं। ० हाम्रा आन्तरिक कमजोरीमाथि टेकेर नै प्रतिपक्षी वर्ग र शक्तिले षड्यन्त्रपूर्ण हर्कत गर्नसक्छ भन्ने बुझेर तदनुरुप रणनीति निर्माण गरौं। ० शान्ति र संविधानसभाको बाटोबाट प्राप्त उपलब्धिको रक्षा गर्दै अग्रगमनको दिशामा अघि बढ्नु नै तत्काल सही कार्यदिशा हुन्छ भन्ने कुरामा दृढ रहौं।
निर्माण सामग्री आयातमा समस्या भएको भन्दै नौबिसे नागढुङ्गा सडक मर्मतको काम स्थगित भएको छ । विगत लामो समयदेखि सो सडकखण्डको मर्मत सुरु भएको भए पनि ठेकेदारको लापरबाहीका कारण समयमै काम सम्पन्न हुन नसकिरहेको सन्दर्भमा पछिल्लो पटक निर्माण सामग्रीको अभावमा मर्मतको काम रोकिएको हो । सो सडकखण्डको धेरैजसो स्थानमा ढलान गर्नुपर्ने भए पनि पछिल्लो दिनमा सरकारले रोडा गिट्टी, ढुङ्गा आयातमा कडाइ गरेपछि सडक मर्मतमा समस्या भएको हो । प्रधानमन्त्री तथा मन्त्रिपरिषद् कार्यालयले पटक–पटक अनुगमन गरी समयमै मर्मतको काम सम्पन्न गर्न निर्देशन दिए पनि काम पूरा हुन सकेको छैन । सो सडकखण्डको याक घर खण्डमा सबैभन्दा बढी समस्या रहेको छ । सो स्थानमा करिब ७०० मिटर सडकखण्डमा ढलान गर्नुपर्नेछ । यस्तै झ्याप्लेखोलामा २७० मिटर ढलान गर्नुपर्नेमा हालसम्म काम आरम्भ भएको छैन । सिस्नेखोलामा करिब सय ढलान गर्नुपर्नेछ । सो स्थानमा छेउपट्टि ढलान सकिएकाले भित्तापट्टि ढलान गर्नुपर्ने भए पनि निर्माण सामग्रीको अभावमा काम अगाडि बढ्न सकेको छैन । सो स्थानमा पर्याप्त डाइभर्सन भएकाले ढलान गर्दा जाम नहुने देखिन्छ तर सोही स्थानमा ढलान गरिएको छैन । यस्तै खत्रीपौवा खोलामा करिब सय मिटर ढलान गर्नुपर्ने भए पनि सो स्थानमा काम अगाडि बढ्न नसक्दा धुलोले सवारीसाधन चलाउन समस्या भएको छ । सो स्थानमा दमकबाट बेलीब्रिज ल्याई जडान गरिएको भए पनि अरू काम अगाडि बढ्न सकेको छैन । सो आयोजनालाई नजिकबाट अनुगमन गरिरहनुभएका डिभिजन इन्जिनियर हरिप्रसाद पोखरेलले निर्माण सामग्रीको अभावमा ढलानको काम प्रभावित भएको जानकारी दिए । सो सडकखण्डअन्तर्गत एक हजार ५०० मिटर सडक मर्मतको क्रममा रहेको छ । निर्माण सामग्रीको अभाव हुन नदिन पहल गरिरहेको जानकारी दिँदै उनले मर्मतको काम अगाडि बढ्ने विश्वास दिलाए । सरकारले सो सडकखण्ड मर्मतको काम वर्षा सुरु हुनुलगत्तै सम्पन्न गर्न निर्माण व्यवसायीलाई निर्देशन दिएको छ । तर निर्माण सामग्रीको अभाव देखाएर मर्मतको काम रोकियो भने तोकिएको लक्ष्यभित्र पनि मर्मत सम्पन्न नहुने देखिएको छ । रासस
आइसिसी ट्वान्टी–२० विश्वकप छनोटको नतिजालाई लिएर नेपाली प्रशंसक जति उकुसमुकुसमा छन्, त्यो भन्दा धेरै छटपटि पूर्व कप्तान विनोद दासलाई छ। नेपाल विश्व ट्वान्टी–२० छनोट नजिक पुगेको बेला इतिहास रच्ने यो बेलामा विनोद भने टोलीबाट अलग छन्। उनीसँगै सञ्जम रेग्मी र पृथु बाँकस्कोटा चोटको कारण युएई जानै पाएनन्। विनोद सञ्जम पछिल्लो एक दशकभन्दा बढी समयदेखि टोलीका नियमीत सदस्य हुन्। दुई वर्षयता पृथुले पनि आफूलाई टोलीको प्रमुख सदस्यमा स्थापित गरिसकेका छन्। बुधबार हुने खेलमा हङकङलाई पराजित गरे नेपाल अर्को वर्ष बंगालादेशमा हुने ट्वान्टी–२० विश्वकपमा छानिनेछ। आजको नागरिकमा खबर छ। 'यत्रो वर्ष खेलियो, सपना पूरा गर्ने बेला घाइते भएर बस्नुपर्‍यो,' बिनोदले भने,' महत्वपूर्ण घडीमा यस्तो चोट कसैलाई नलागोस्।' असोजमा सम्पन्न ट्वान्टी–२० राष्ट्रिय प्रतियोगिताको नेपालगञ्जसँग समूहचरणको अन्तिम खेलमा विनोद ह्यामस्ट्रिबाट पीडित भएका थिए। 'अहलिे नयाँ खेलाडी धेरै छन्। उनीहरूसँग पछाडि परेका भए मलाई कुनै दुःखेसो हुँदैनथ्यो। चोटकै कारणले मनमा निकै गाह्रो भएको छ। मलाई लाग्छ यस्तो बेला सबैलाई गाह्रो हुन्छ। म फेरि फिट भएर खेल्न सक्छु जस्तो लागेको छ,' नेपाल विश्वकपमा पुगेमा सपना पुरा गर्नेमा उनी अझै आशावादी छन्। विनोद २०११को एसिसी ट्वान्टी–२० कपदेखि नेपाली टोलीमा छैनन्। यसपल्ट पुनरागमन गर्नेमा निकै आशावादी थिए। खेलाडीका लागि चोट एउटा हिस्सा नै भएको उनको बुझाइँ छ। ह्यामस्ट्रिङ ९० प्रतिशत खेलाडीलाई कुनै न कुनै दिन हुनसक्छ। मेरो दुर्भाग्य भनौ कि के भनौ, मलाई दुईपल्ट यो चोटले सताएको छ। दुबैपल्ट महोल यस्तो छ, जुन मलाई सम्झन गाह्रो पर्छ,' चोटले फेरि सताएपछि विनोद भन्छन्,'मलाई आफूप्रति पूरा विश्वास छ, चोटसँग भने अलि डर लाग्छ।'
बुधबार बिहानबिहानै काठमाडौँको पुरानो बसपार्क र पुतलीसडकमा विद्यार्थीहरुले पेट्रोलको मूल्यवृद्धिविरुद्ध गाडी जलाए। मेरो आफ्नै मोटरसाइकलमा पनि पेट्रोल थिएन। घरछेउको पम्पमा पेट्रोल हालेँ र हिँडे काठमाडौंको बन्दको माहोल बुझ्न। आज त बन्दको नाममा काठमाडौंबासीले शनिबारे छुट्टी मनाएको भान भयो मलाई। यातायातहरु चलेका थिए भने न्युरोड र टेकु एरिया पूरै बन्द थियो। कतै पेट्रोल पम्प बन्द थिए भने कतै पेट्रोल भर्न सवारीको लाम लागेको थियो। जे होस्, आधा बन्द र आधा खुलेको काठमाडौंको रमाइलो अनुभव भयो आज उपत्यकामा।
के तपाईँ काठमाण्डौंको धुलो र धुवाँमा विताईरहनु भएको आफूलाई शुक्रवार र शनिवारको फूर्सदमा कतै शान्त प्राकृतिक गाउँ ठाँउहरुमा बिताउन चाहनुहुन्छ? के तपाँई विदेशको व्यस्थ जिन्दगीबाट फूर्सद निकालेर नेपाल आउँदै हुनुहुन्छ? अनि कतै घुम्न जान आतुर हुनुहन्छ? यदि चाहनु हुन्छ भने काठमाण्डौंको रत्नपार्क बस स्टेशनबाट थानकोट छेउको गोदाम भन्ने ठाउँसम्म लाग्ने चार पांग्रे चढ्नुहोस्। मात्र १४ किलोमिटर पछि तपाईँ अर्को संसारमा पुग्नु हुन्छ। अगाडि हेर्दा शिरको टोपी खस्ला जस्तो अजंगको पहाड चन्द्रागिरी देखापर्छ। अनि जंगलै जंगल ४–५ घण्टाको पदैल यात्रापछि एउटा यस्तो गाउँ पुगिन्छ, जस्को नाम हो चित्लाङ्ग। मकवानपुर जिल्लामा पर्ने चित्लाङ्ग नेपालको धेरै साशन र साशकहरुको साक्षी गाउँ हो। यो लिक्षविकालदेखिको प्रमाण हो। राजा अंशु वर्माले गोठालाहरुलाई उपहार दिइएको भनिएको यो धर्तिको टुक्रा पछि कालान्तरमा एउटा पर्यटकिय गाउँ बन्न सफल भएको छ। तामाङ, खस, नेवार र अन्य धेरै जात जातिको बसोबास थलो चित्लाङ्ग झट्ट हेर्दा भुटानको पारो भ्याली जस्तै छ। तीन तिर हरिया पहाडले ढाकिएको र बिचमा समथर उब्जाउसिल घना फाँट। चित्लाङको पौरखी समुदाय पाहुनानलाई नाङ्गलामा सगुन र नास्पतिको लोकल रक्सीले स्वागत गर्न मनपराउँछन्। अथितिको सत्कार गर्न उनिहरु जंगली फूलहरु जोडेर आकर्षक माला तयार पारेका हुन्छन् राता टिकासहित। कल्पना नै नगरेको आतित्थ्य सत्कार पश्चात् घरवासमा समाहित हुनु नै चित्लाङ्ग पुग्नुको उपलब्धी हो। पाहुनाहरु गाउँलेको घर घरमा बाढिनु पर्दछ। घरवास सेवा उपलब्ध गराएका घरहरुले बढिमा ४–५ जनासम्म पाउनालाई सजिलै वासस्थान र खानाको उचित व्यवस्था मिलाउन सक्छन् एक पटकमा। आफ्नै बारीको साग टिपिन्छ, आफ्नै जाँतोको अन्न पिसिन्छ अनि आफनै चुलोमा पकाएर पाहुनालाई दिइन्छ। यहाँ सकेसम्म विकासे र सहरबाट आयतित उत्पादनलाई त्यति महत्व दिइदैन। हरिया फाँट र नजिकैको जंगल हेर्दै, गाँउ घुम्दै, स्थानीय मठमन्दिर नियाल्दै, घरेलु खानाको मजा लिदै, चित्लाङमा रम्न सकिन्छ। त्यतिमात्र होइन अन्य धेरै महत्वपूर्ण चिजहरुले पनि सुसोभित छ यो ठाँउ। जहाँ द्वापर युगमा सप्तऋषीहरुले नुहाउने सप्तऋषी धारामा नुहाउन सकिन्छ। चित्लाङ्ग मै उत्पादित ट्राउट माछा अनि चित्लाङ्गकै घाँस खाएका दुधालु बाख्राको दुधबाट उत्पादित चिजको स्वाद लिनु चित्लाङ्ग पुग्नुको औचित्य हो, जुन नेपालका अन्य गाउँहरुमा बिरलै पाइन्छ। एक घण्टाको दुरीमा रहेको इन्द्र सरोवरमा डुंगा सयेर गर्न पाउनु पनि चित्लाङको प्रमुख फाईदा हो। वि.सं. ३१६ ताका सम्राट अशोक द्वारा निर्मित अशोक चैत्य, भगवान शिव सम्झेर फागु पूर्णिमामा फागु मेला भरिने प्रख्यात भाले बास डाँडो अनि कुनै समय महाकवि लक्ष्मीप्रसाद देवकोटा आफ्नो यात्राको क्रममा थाकेर चित्लाङको एउटा पधेंरोमा पानी पिएर थकाई मार्दै गर्दा देखिएका एक हूल भारतिय तिर्थ यात्री जो पशुपतिनाथको मेला भर्न आउँदै थिए, उनिहरुको प्रत्यक्ष यात्रालाई वर्णन गरि रचिएको अमर कविता “कुन मन्दिरमा जान्छौं यात्रि ... चित्लाङ्गका विषेशता बनेका छन्। गाउँलेहरु पाहुनाहरुलाई यस्तै प्रकारका जो आफूले सुनेका भोगेका सत्य तथ्य छन्, तिनलाई मनको पाना पल्टाई पल्टाई सुनाउँछन्। त्यतिमात्र कहाँ होर, चित्लाङ्गको घरका छानाहरुले इतिहास बोल्दछन् प्राय घर महारानी एलिजावेथको चित्र अंकित टिनका पाताले छाइएका छन्। नेपाल भ्रमणमा आउने बेलायति पाहुनाहरुले कुनै समय आफ्नो खाना खजाना बोकेर ल्याएका टिनका बाकसहरु चित्लाङ्गमा छोड्दै गर्दा गाउँलेहरुले उक्त टिनको पाताहरुलाई धुरी छेक्ने न्यानो बनाएछन्। तराईबाट चित्लाङ हुदैं काठमाण्डौंमा राणाहरुका भाडा र गाडी बोक्ने वृद्धहरुपनि भेटिन्छन् घर घरमा अझै। कोट्याउँदै जादाँ चित्लाङ्गमा धेरै कुराहरु भेटिन्छ। राजा, रजौटा, रैति मात्र होइन भारत र चीनका महत्वपूर्ण व्यापारी र धर्म गुरुहरुले पनि महाकवि देवकोटाले जुन धाराको पानी पिएर कुन मन्दिरमा जान्छौं यात्री लेखे त्यै धाराको पानी पिएर त्यै बाटो हिंडे। धार्मिक सांस्कृतिक र भौगोलिक कारणले चर्चित यो गाउँ ठाउँ आज इतिहासको यो मोडमा गाउँ पर्यटनको विगुल फुकिरहेको छ पर्यटकीय आर्थिक गतिविधीहरुले। समग्रमा नेपालको गाउँ पर्यटन क्षेत्रको एउटा महत्वपूर्ण उपलब्धी हो चित्लाङ्ग गाउँ। काठमाडौबाट एकै दिनमा पुग्न सकिने यो गाउँ त्यति महंगो छैन। केवल मन भए पुग्छ। चित्लाङ्ग जानुको फाईदा त यो छ कि न त तपाँईलाई विदेश घुम्न जाँदा जस्तो भिसाको नै जरुरत ने पर्दछ, न त उडानको झन्झट् गरिरहनु पर्दछ, न त बैंकको लाइनमा बसेर विदेशी मुद्रा किन्नु पर्दछ, न त इमिग्रेशनको सुरक्षा जाँच पार गर्न पर्दछ। काठमाडौबाट अति नजिकैको अनि घुम्नै पर्ने ठाँउ हो भन्ने कुरा आफनो भ्रमण पछि सबै खाले पर्यटकहरुले महशुस गर्न पछि पर्दैनन्। ताकि त्यो आन्तिरिक पर्यटक होस् या बाह्य।
मधेसी जनअधिकार फोरम लोकतान्त्रिकका अध्यक्ष विजयकुमार गच्छदारले उपप्रधानमन्त्री र रक्षामन्त्री पाए सरकारमा जाने तयारी गरेका खबर आजको अन्नपूर्णमा छापिएको छ। उनको पार्टीले प्रधानमन्त्री निर्वाचनमा सुशील कोइरालाको विपक्षमा मतदान गरेको थियो। गच्छदारले केही मधेसवादी दलसँग मोर्चागत एकता पनि थालेका छन्। पार्टीभित्र वर्तमान सरकारप्रति तटस्थ बस्ने नीति भए पनि गच्छदारले आफ्नो समूहका केही नेतासहित सरकारमा जाने योजनासहित मधेसवादी दलसँग एकता अभियान थालेको स्रोतले बतायो । संविधानसभा निर्वाचन परिणामलगत्तै प्रधानमन्त्रीमा कांग्रेस सभापति सुशील कोइरालालाई समर्थन गर्ने घोषणा गरेका गच्छदारले कांग्रेस(एमाले समीकरणमा उपप्रधानमन्त्री नपाएपछि कोइरालाको विपक्षमा मतदान गरेका थिए । संविधानसभा निर्वाचन परिणामदेखि नै गच्छदारले उपप्रधानमन्त्री र रक्षामन्त्री पाए वर्तमान सरकारलाई सहयोग गर्ने वचन कांग्रेस नेतृत्वलाई दिँदै आएका छन्। उनले निर्वाचन परिणाम पछि कांग्रेस सभापति सुशील कोइरालासँग भएको भेटमा उपप्रधान र रक्षा मन्त्रालयको नेतृत्व मागेको जानकारी कांग्रेस स्रोतले दियो। कांग्रेस वार्ताटोलीका सदस्य दीपकुमार उपाध्यायले भने फोरम लोकतान्त्रिकलाई उपप्रधानमन्त्री दिन नसकिने स्पष्ट पारे। उनका अनुसार उपप्रधान र रक्षामन्त्री दिने बारेमा कुनै कुार अघि बढेको छैन् ।
झापाका राजनीतिक दलका प्रमुख तथा प्रतिनिधिहरुले जिल्लाका संघसंस्थाको सामूहिक आयोजनामा वैशाख २६ गते हुन लागेको 'समर्पण कार्यक्रम' झापाली नागरिकको एकता प्रदर्शन र सामुहिक भावनाको विकास गर्ने उत्कृष्ट अभियान हुने बताएका छन्। झापाको विर्तामेाडमा समर्पण कार्यक्रमबारे राजनीतिक दलहरुसँगको छलफल तथा परामर्शका सहभागी नेताहरुले अभियान मौलिक र सिर्जनात्मक हुनुका साथै दल, संघसंस्था र आम नागरिकबीच बन्धुत्वको भावना विकास गर्न प्रभावकारी हुने बताए। कार्यक्रमले झापाका सवै राजनीतिक दल र स्थानीय शान्ति समितिलाई समर्पण कार्यक्रमको संरक्षक राख्ने प्रस्ताव पारित गरेको छ। सहारा नेपालको अगुवाईमा जिल्लाका ७० बढी संघसंस्थाले सामूहिक रुपमा राम्रो कामको थालनी गर्न लागेको भन्दै दलका नेताहरुले प्रशंसा गरेका छन। समर्पण कार्यक्रमले कुनै पनि काम गर्दा अरुको मुख ताक्नु पर्ने प्रवृत्तिको अन्त्य गरी नयाँ नेपाल बनाउने अभियानको शुरुवात गर्न लागेको समेत दलका नेताहरुको भनाइ थियो। समर्पण अभियानले राष्ट्रलाई नै दिशा निर्देश गर्ने भन्दै अझ आम नागरिकको सहभागितामा कार्यक्रमलाई प्रभावकारी बनाउन सुझावहरु समेत दिएका थिए। कार्यक्रमका संयोजक महेन्द्रकुमार गिरीले समर्पण अभियानबारे विस्तृत रुपमा जानकारी गराएका थिए। नेपाली कांग्रेस झापाका सभापति उद्धव थापा, उपसभापति देउमान थेवे, नेकपा एमालेका कुन्दन भट्टराई, एकीकृत नेकपा माओवादीका सीपी कडरिया, नेकपा–माओवादीका सेक्रेटरी रोशन, सहसेक्रेटरी सञ्चार, स्थानीय शान्ति समितिका संयोजक सूर्यनारायण गणेश, नेकपा मालेका सचिव नवराज खरेल, नागरिक समाजका लोकबन्धु कन्दङवाले झापालाई नमूना जिल्ला बनाउन समर्पण अभियान सार्थक हुने विश्वास व्यक्त गरे। उनीहरुले अभियानलाई सफल पार्न आफ्नो व्यक्तिगत र पार्टीेको तर्फबाट सशक्त सहभागिता र सहयोग गर्ने प्रतिवद्धता समेत जनाए। त्यसैगरी राप्रपा नेपालका चार नम्बर क्षेत्रीय अध्यक्ष केशव ओझा, तराई मधेश लोकतान्त्रिक पार्टीका अध्यक्ष त्रीनारायण राजवंशी, फोरम लोकतान्त्रिकका अध्यक्ष भरतसिंह राजवंशी, संघीय लिम्बुवान राज्य परिषद्का महासचिव टेकबहादुर खजुम, मञ्च सम्वद्ध संघीय लिम्बुवान राज्य परिषद्का जिल्ला अध्यक्ष धनबहादुर पङ्गधाकलगायतले समेत राय सुझाव र प्रतिवद्धता राखेका थिए। समर्पण कार्यक्रम अन्तर्गत यस वर्ष बैशाख २६ गते कन्काई संरक्षण अभियान सञ्चालन गरिँदैछ। प्रत्येक व्यक्तिबाट दुई हजारका दरले ५ हजारबाट एक करोड रुपैयाँ संकलन गर्ने, सामूहिक श्रमदानमार्फत तटबन्धन र सरसफाई गर्ने तयारी समर्पण कार्यक्रमको छ। संकलित रकमले कोटीहोममा सार्वजनिक शौचालयसहितको काजकिरिया घर र आर्यघाट निर्माणमा सहयोग गर्ने बताइएको छ। कार्यक्रम झापाका २१ जना सभासद्ले ढुंगा बोकेर सामूहिक रुपमा उद्घाटन गर्ने जनाइएको छ। उक्त दिन चतुर्भुज महाराज चूडामणिको सकारात्मक सोच सम्बन्धी प्रवचन, बागमती सफाईको सफल अनुभव, मनोज गजुरेल, रामकृष्ण ढकाल, तुलसी पराजुली, जुना प्रसाईलगायतका कलाकारहरुबाट गीत नृत्य प्रस्तुत हुनुका साथै झापाबासीको एकता समर्पण मार्फत प्रदर्शन गरिने जनाइएको छ। प्रमुख जिल्ला अधिकारी एकमणि नेपाल प्रमुख सल्लाहकार रहेको समर्पण कार्यक्रम आगामी वर्षबाट रकम केही कम गरी अझ सहभागिता बढाएर अन्य नदी र क्षेत्रमा रचनात्मक तथा उपयोगी कार्य गर्ने सोच समर्पण कार्यक्रमले बनाएको बताइएको छ।
राजधानीमा सडक सवारी दुर्घटना परेर ज्यान गुमाउन आफूले गल्ती गर्नैपर्दैन। आफ्नो लेनमा सुरक्षित सवारी चलाउँदा पनि बत्तिएर आउने सार्वजनिक गाडीले ठक्कर दिनसक्छन्। कुनै पनि बेला अकालमा ज्यान जानसक्छ। स्कुटर वा मोटरसाइकल चलाउनेहरुमा माइक्रोबसलगायत सार्वजनिक सवारीको ठक्करबाट दुर्घटना हुने दर सबभन्दा बढी छ। यसैका ज्वलन्त उदाहरण हो, लोकगायिका मञ्जु महतको मृत्यु। रेकर्डिङका लागि जमलस्थित मालश्री स्टुडियो आउँदै गर्दा बिहीबार उनलाई तीव्र गतीमा हुइँकिएको माइक्रोबसले ठमेल गल्कोपाखामा ठक्कर दियो। ट्राफिक प्रहरीका अनुसार २८ वर्षीया महत आफ्नै लेनमा स्कुटर चलाइरहेकी थिइन्। विपरित दिशाबाट अनियन्त्रित गतिमा आइरहेको बा१ ज ९२१३ नम्बरको माइक्रोले ठक्कर दिएपछि गम्भीर घाइते महतको शनिबार दिउँसो उपचारको क्रममा मृत्यु भयो। प्रहरीले माइक्रो चालक राजेश कार्कीलाई पक्राउ गरेर थुनामा राखेको छ। गायिका महत मात्र होइन,गत मंसिरमा स्कुटर दुर्घटनाकै कारण सविना कार्कीले पनि महाराजगन्जमा ज्यान गुमाउनु पर्‍यो। प्रहरीका अनुसार कार्कीको मृत्युको कारण थियो- सार्वजनिक यातायात चालकको चरम लापरवाही।' सार्वजनिक यातायात माइक्रोमा असुरक्षित महसुस गरी आफ्नै स्कुटर चढ्ने राजधानीका धेरै महिलाका लागि अहिले त्यही माइक्रो त्रास बनेको छ। सवारी चालकको अराजक कुदाइको सबभन्दा बढी मार स्कुटठर तथा मोटरसाइकललाई नै पर्ने गरेको ट्राफिक प्रहरीको तथ्याङ्कले देखाउँछ। आजको नागरिकमा खबर छ। महानगरीय ट्राफिक प्रहरी महाशाखाका अनुसार अधिकांश स्कुटर दुर्घटनाको कारक सार्वजनिक सवारीको लापरबाही नै हो। महाशाखाको पछिल्लो ९ महिनाको तथ्यांकअनुसार यस अवधिमा २ सय ८९ स्कुटर दुर्घटना भएका छन्, जसमा धेरैजसो महिला परेका छन्। कति महिलाको ज्यान गइसकेको छ भने कति अपांग भएका छन्। महाशाखा प्रमुख डिआइजी केशव अधिकारीले ९ महिनामा भएका झन्डै तीन सय स्कुटर दुर्घटनामा ८० प्रतिशत सार्वजनिक सवारी नै कारण रहेको जानकारी दिए। ती दुर्घटनामा आठजनाको ज्यान गएको छ। मृत्यु हुनेमा चारजना पुरुष छन् भने चारजना महिला। 'अहिलेसम्मका अधिकांश स्कुटर दुर्घटना सार्वजनिक यातायातको ठक्करबाटै भएको देखिएको छ,' डिआइजी अधिकारीले भने, 'सार्वजनिक सवारी चालकले सडक अनुशासनको सामान्य नियम पनि पालना गरेको पाइँदैन, यसले दुर्घटना दर बढेको छ।' निजीभन्दा सार्वजनिक सवारी चालकमा ट्राफिक नियमको ज्ञान कम भएको र उनीहरूको अराजक कुदाइले धेरै दुर्घटना निम्त्याएको उनले बताए।