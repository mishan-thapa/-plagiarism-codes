सरकारले चालु आर्थिक वर्षको बजेटमार्फत दिएको छुट सुविधाबाट करिब रु ४५ करोड राजस्व सङ्कलन भएको छ। कर छुट सुविधा उपयोग गर्ने नौ हजार नयाँ करदाताबाट सो राजस्व सङ्कलन भएको राजस्व विभागले जनाएको छ । विभागको तथ्याङ्कअनुसार अहिले करमा दर्ता भएका करदाताको सङ्ख्या ११ लाख पुगेको छ । सरकारले राजस्व सङ्कलनमा वृद्धि गर्न पुस मसान्तसम्म करको दायरामा आउने करदातालाई कर, शुल्क तथा ब्याजमा मिनाहा सुविधा प्रदान गरेको विभागका महानिर्देशक टंकमणि शर्माले जानकारी दिए। उनका अनुसार थपिएका नयाँ करदाताहरूमा चिकित्सक, कलाकार, इन्जिनियर, कानुन व्यवसायी, लेखा परीक्षक, सहकारी संस्थालगायतका व्यवसायीहरू रहेका छन्। कर छुट सुविधा उपयोग गर्ने नौ हजार र करमा दर्ता भएर विवरण नबुझाई बसेका करिब २० हजार गरी जम्मा २९ हजार करदाता करको दायरामा आएका छन। करको दायरामा आएकामध्ये १८ हजार आयकर र दुई हजार मूल्य अभिवृद्धि करका करदाता रहेको महानिर्देशक शर्माले बताए। कुनै पनि व्यवसाय तथा पेसा गर्ने व्यक्तिले व्यवसाय सुरु गर्नुपूर्व स्थायी लेखा नम्बर अनिवार्य लिनुपर्ने व्यवस्था रहेको छ । स्थायी लेखा नम्बर नलिई वा मूल्य अभिवृद्धि करमा दर्ता नभई कारोबार गरे आयकर ऐन तथा मूल्य अभिवृद्धि ऐनअनुसार कारबाही हुने व्यवस्थासमेत रहेको छ। हाल करिब ११ लाख करदातामध्ये एक लाख ३० हजार मूल्य अभिवृद्धिमा दर्ता भएको विभागको तथ्याङ्कले देखाएको छ । महानिर्देशक शर्माले करको दायरामा नआएका व्यवसायीहरूलाई कारबाही गर्ने तयारीसमेत विभागले गरेको जानकारी दिए। रासस
नेकपा–माओवादीका उपाध्यक्ष सी पी गजुरेलले एमाओवादी, नेपाली काँग्रेस र नेकपा (एमाले) वार्ताप्रति इमान्दार नभएको बताएका छन् । नेकपा–माओवादी अन्तर्राष्ट्रिय विभागले आज आयोजना गरेको ‘नेपालको वर्तमान राजनीतिक सङ्कट र त्यसको निकास’ विषयक कार्यक्रममा उनले निर्वाचनको मिति हेरफेर र सरकार परिवर्तनका विषयमा सहमति गर्न शीर्ष दल सहमत नभएको बताए । उपाध्यक्ष गजुरेलले मुलुकका जिम्मेवार मानिएका पार्टीहरुले नै विगतमा पनि संविधान लेखनको काम नसकी संविधानसभा विघटन गरेको आरोप लगाए । उनले संविधानसभा निर्वाचनको मिति र सरकार अपरिर्वतनीय छ भनिएपछि शीर्ष दल र ३३ दलबीचको वार्ता भङ्ग हुन पुगेको बताए । क्रान्तिका लागि लडेकामध्ये एक हजार ३०० लडाकुमात्रै नेपाली सेनामा प्रवेश गराइएको बताउँदै उहाँले १९ हजारको हाराहारीका लडाकुलाई आत्मसमर्पण गर्न लगाएर अपमान गरेको बताए । नेकपा–माओवादीका पोलिटव्युरो सदस्य धर्मेन्द्र बस्नेतले चारदलले एकलौटी तरिकाले संविधानसभा निर्वाचन गर्ने भनेर फेरि नेपाली जनतालाई धोका दिने खेलमा लागेको आरोप लगाए । रासस
ट्रेकिङ एजेन्सी एसोसिएसन अफ नेपाल (टान) को शुक्रबार राति अबेर सम्पन्न निर्वाचनमा रमेशप्रसाद धमला अध्यक्षमा निर्वाचित भएका छन्। सत्र सदस्यीय कार्यसमितिको सो निर्वाचनमा धमलाकै समूहले सबै पदमा विजयी हासिल गरेको छ। धमलाका प्रतिद्वन्द्वी जाङ्बु शेर्पा थिए। त्यसैगरी वरिष्ठ उपाध्यक्ष, प्रथम उपाध्यक्ष, द्वितीय उपाध्यक्ष, महासचिव, सचिव, कोषाध्यक्ष र सहकोषाध्यक्षमा क्रमशः केशव पाण्डे, कामीरिन्जी शेर्पा, कुलबहादुर गुरुङ, सागर पाण्डे, पासाङ शेर्पा, गोपालबाबु श्रेष्ठ र तिलकबहादुर थापा मगर निर्वाचित भएका छन्। साथै सदस्यमा गोकुल सापकोटा, पाल्साङ तामाङ, पासाङ टेन्डी शेर्पा, नवराज गौली, आङ्तेम्बा शेर्पा, राजेन्द्र सापकोटा, नीलहरि बास्तोला, मेघनाथ तिम्सिना र धनप्रसाद गुरुङ विजयी भएका छन्। धमलालाई एमाआवादी र नेपाली कांग्रेसको समर्थ रहेको छ भने शेर्पालाई नेकपा एमाले र अन्य दलहरुको समर्थन थियो ।
संविधानसभा निर्वाचनमा प्रत्यक्ष र समानुपातिक निर्वाचन प्रणाली अन्र्तगत कुल उम्मेदवार सख्याको ३५.३९ प्रतिशत महिला उम्मेदवार रहेका छन्। निर्वाचन आयुक्त इला शर्माले दिएको जानकारी अनुसार प्रत्यक्ष तर्फका ६ हजार १ सय २८ मध्ये ६ सय ६७ अर्थात ११ प्रतिशत र समानुपातिक तर्फका कुल उम्मेदवार १० हजार ७ सय ९ मध्ये ५ हजार २ सय ९१ अर्थात ४९.४१ प्रतिशत महिलाले यसपालिको निर्वाचनमा उम्मेदवारी दिएका छन् । त्यस मध्ये समानुपातिक तर्फ पनि १ हजार ७ सय ५२ मधेशी, ५ सय ८ दलित, १ हजार ६ सय २९ जनजाति, १ हजार ८ सय २९ खस आर्य समुदायबाट र ७६ जना महिला पिछडिएको क्षेत्रबाट रहेको छ। नेपालको अन्तरिम संविधानले संविधानसभामा महिलाको अनिवार्य ३३ प्रतिशत उपस्थितिको व्यवस्था गरेको छ । निर्वाचन प्रक्रियालाई समावेशी र लैङ्गिकमैत्री बनाउन नमुनाका रुपमा हरेक जिल्लामा पुगेसम्म केही मतदानस्थल र मतदान केन्द्रको सम्पूर्ण जिम्मेवारी महिला कर्मचारीलाई मात्र दिएको छ । यसअनुसार ४१ जिल्लाको ८० मतदान केन्द्रहरुमा महिला कर्मचारीहरुबाट मात्रै मतदान कार्य सञ्चालन हुने छ । आयुक्त शर्माका अनुसार नुवाकोटको खानीगाँउमा तीन वटा मतदान केन्द्रमा मतदान अधिकृत र कर्मचारी सहित सुरक्षाकमीहरु पनि महिला नै खटाइएको छ । यसैबीच हालसम्म निर्वाचन प्रचार प्रसारको क्रममा ५सय ८८ वटा निर्वाचन विरोधी अन्य ठूलासाना झडप र घटनाहरु भएका छन्। यीमध्ये, १ सय २६ जना घाइते भएका छन्। निर्वाचनको विरोधमा आमहडताल र यातायात बन्दको क्रममा मोहन बैद्य नेतृत्वको असन्तुष्ट पक्षले गरेको तोडफोड र आगजनीबाट क्षति भएका २० सवारी साधनलाई सरकारको पक्षबाट ३ लाख ४२ हजार क्षतिपूर्ति संबन्धित सवारी साधान धनीहरुलाई दिइएको छ ।
संविधान सभाको पहिलो ठूलो दल नेपाली कांग्रेस संविधानसभामा दोस्रो ठूलो दल एमालेको भुमिकाप्रति सशंकित हुन थालेको छ । राष्ट्रपतिको निर्वाचन हुनुपर्छ भन्ने विषयदेखि उच्चस्तरीय राजनीतिक समिति राख्ने /नराख्ने,समानुपातिक सभासद छनोट गर्ने समयावधि थप्ने या नथप्ने विषयमासमेत एमालेको भुमिका सकारात्मक नभएको कांग्रेसको ठम्याइ रहेको आजको कान्तिपुरमा खबर छापिएको छ । स्रोतका अनुसार सभासद सिफारिसको म्याद थप गर्दा एमालेले नमानेपछि पहिलो पटक कांग्रेस एक्लैले निर्वाचन आयोगमा लिखित पत्र दिएको थियो । संविधानसभाको पहिलो बैठकमै एमाओवादीलाईसँगै लैजाने पहलका लागि कांग्रेसले एमालेको सहमतिमा संयुक्त रुपमा निर्वाचन आयोगमा समानुपातिक सूची बुझाउने म्याद थपको प्रयास गरेको थियो । तर, एमालेले नमानेपछि कांग्रेस एक्लैले म्याद थपको लागि आग्रह गर्नु परेको कांग्रेस नेताहरुले बताए । औपचारिक रुपमा म्याद थपको लागि निर्वाचन आयोगमा निवेदन दिएपछि सभापति सुशिल कोइरालाले एमाले अध्यक्ष झलनाथ खनाललाई टेलिफोनबाट जानकारी गराएका थिए । उच्चस्तरीय राजनीतिक समितिको आइतवारको बैठकमा पनि एमाले म्याद थपको पक्षमा थिएन । एमाओवादी अध्यक्ष दाहालले प्रस्ताव ल्याएपछि कांग्रेसले सकारात्मक मानेपनि एमालेलाई मनाउन गाह्रो परेको बैठकमा सहभागि एक कांग्रेस नेताले बताए । समितिलाई निरन्तरता दिनुपर्ने विषयमा पनि एमालेविरुद्धमा थियो । एमाले नेताहरुले नयाँ जनादेश आइसकेपछि यसको औचित्य नरहेको भन्दै खारेजीको माग गर्दै आएका थिए । कांग्रेस भने एमाओवादीलाई सहमतिमा ल्याउन समितिलाई निरन्तरता दिनुपर्ने पक्षमा उभियो। कांग्रेस पक्षमा उभिएपछि अन्ततः एमाले पनि संविधानसभाको पहिलो बैठकसम्म समितिलाई निरन्तरता दिन आइतबारको बैठक राजी भएको हो
नेपाल वायु सेवा निगमले आन्तरिक उडान प्रयोजनका लागि ल्याइएको नयाँ चिनियाँ जहाज आज काठमाडौँमा अवतरण भएको छ। चीनमा निर्मित यो जहाज आज दिउँसो त्रिभुवन अन्तर्राष्ट्रिय विमानस्थलमा अवतरण गराइएको हो। चीन सरकारले अनुदानमा उपलब्ध गराएको सो जहाजमा ५६ सिट क्षमता रहेको छ। मुलुकका सुगम गन्त्ाव्यमा व्यावसायिक उडानका लागि भरपर्दो मानिएको यो जहाज आएपछि निगमको बजार हिस्सा बढ्ने विश्वास गरिएको छ। निगमका महाप्रबन्धक मदन खरेलले चीन सरकारले अनुदानमा उपलब्ध गराएको दुईवटा जहाजमध्ये पहिलो चरणमा एमए ६० मोडलको जहाज आज आइपुगेको बताए। चीन सरकारले नै अनुदानमा उपलब्ध गराउने अर्को जहाज भने केही समयपछि आइपुग्नेछ। विमानस्थलमा जहाज अवतरण भएपछि पञ्चेबाजा बजाएर स्वागत गरिएको थियो भने मङ्गल कामना गर्दै मन्त्रोचारण समेत गरिएको थियो। नयाँ जहाजको स्वागतका लागि निगमका उच्च्ा पदस्थ कर्मचारी विमानस्थल पुगेका थिए। केही प्राविधिक तयारी तथा कागजात मिलाउन एक दिन बढी लागेका कारण शनिबार नै आइपुग्ने भनिएको जहाज आज आइपुगेको हो। चीन सरकारले आन्तरिक उडानका लागि छ जहाज निगमलाई उपलब्ध गराउने विषयमा यसअघि नै सहमति जनाइसकेको छ। नेपाल नागरिक उड्डयन प्राधिकरणले …नो अब्जेक्सन लेटर' दिन ढिलाइ गरेका कारण पछिल्लो दिन आशङ्का बढेपनि शुक्रबार निगमले उक्त पत्र प्राप्त गरेको थियो तर प्राधिकरणले जहाजलाई उडान अनुमति भने दिएको छैन। प्राधिकरणका महानिर्देशक रतिशचन्द्रलाल सुमनले यो जहाजको सबै परीक्षणपछि मात्रै उडान अनुमतिपत्र दिइने बताए। “जहाज आवश्यक परीक्षण, बिमा, चालकको टुङ्गो नलगाई अनुमति दिन सकिँदैन,” महानिर्देशक सुमनले बताए। निगमले २८ वर्षपछि आन्तरिक उडानका लागि नयाँ जहाज ल्याएको हो। नयाँ जहाज आएपछि केही सहजता पैदा हुने विश्वास लिइएको छ। चिनियाँ एभिएसन इन्ड्रस्टी कर्पोरेसन (एभिक)ले यो जहाज औपचारिकरुपमै निगमलाई गत चैत २० गते उपलब्ध गराइसकेको छ। आज अवतरण भएको जहाज अमेरिकी चालकले उडाएर ल्याएको बताइएको छ। एभिकले यही ढाँचाका जहाज जिम्बाबे, कङ्गो, लाओस, बोलिभिया, श्रीलङ्कालगायत मुलुकमा समेत उपलब्ध गराइसकेको छ। चीनभित्रै आन्तरिक उडानमा पनि यो जहाज प्रयोगमा रहेको बताइएको छ।
नेपाल मजदुर किसान पार्टीका अध्यक्ष नारायणमान बिजुक्छेले वैदेशिक हस्तक्षेप नेपालमा दिनप्रति दिन बढ्दै गएकाले नेपाली जनता यसतर्फ सजग र होसियार बन्नुपर्ने बताए। नेपाल मजदुर किसान पार्टी बलम्बु इकाई कमिटीको आयोजनामा वैदेशिक हस्तक्षेपविरुद्ध जनचेतना विषयक अन्तर्क्रिया कार्यक्रममा आज सम्बोधन गर्दै उनले विदेशी हस्तक्षेपको क्रम अत्यधिक बढेको बताए। उनले सन् १९५० को भारतसँगको सन्धिलगायतका विभिन्न्ा सन्धि नेपालको पक्षमा नभएको र दलका नेता देशको स्वार्थभन्दा आफ्नै स्वार्थमा लागेको आरोप लगाए। उनले भारतले नेपालको सीमा दिनप्रति दिन मिच्दासमेत सरकारले कुनै वास्ता नगरेको टिप्पणी गरे। सो पार्टीका काठमाडौँ जिल्ला अध्यक्ष नारायण महर्जनले नेताहरु आफ्नो स्वार्थमा लिप्त बन्दै गएकोप्रति आपत्ति जनाउँदै कुटनीतिक सम्बन्धको नाममा मर्यादा मिच्ने काम नेताहरुले नै गर्दै आएको धारणा राखेका थिए। नेपाल क्रान्तिकारी विद्याथी सङ्घका अध्यक्ष रवीन्द्र ज्याखो, नेपाल मजदुर किसान पार्टी बलम्बु इकाई कमिटीका अध्यक्ष गुणदास महर्जनलगायतले भारतीय विस्तारवाद र अमेरिकी साम्राज्यवादले देशको अस्मिता नै गुम्ने खतरा रहेको बताए। रासस
स्ववियु निर्वाचनबारे छलफल गर्न त्रिभुवन विश्वविद्यालयले आइतबार सबै विद्यार्थी संगठनहरुसँग छलफल गर्दैछ। छलफलका लागि त्रिविले बिहान ११ बजे सबै विद्यार्थी संगठनलाई कीर्तिपुर बोलाएको छ। विद्यार्थी संगठनहरुसँग छलफल गरेर त्रिविले स्ववियुको नयाँ मिति घोषणा गर्ने तयारी गरेको छ। जेठ १४ गतेका घोषणा गरेको स्ववियु निर्वाचन अखिल क्रान्तिकारी सहितका १८ विद्यार्थी संगठनले बहिष्कार गर्ने बताएपछि त्रिविले छलफल गरी नयाँ मिति तोक्न लागेको हो। त्रिविसँग छलफलमा बस्नु अघि अखिल क्रान्तिकारी सहितका १८ विद्यार्थी संगठनको बैठक बागबजारमा बस्दैछ। बैठकले त्रिविको छलफल जाने की नजाने भन्ने विषयमा निर्णय गर्ने राप्रपा निकट राष्ट्रिय प्रजातान्त्रिक विद्यार्थी संगठनका अध्यक्ष राजाराम बर्तौलाले जानकारी दिए ।
पशुपति आर्यघाटमा लास जलाएपछि चिता पखाल्न पानी अभाव भएको छ। सरकारले बागमतीमा ढल रोकेपछि एक सातादेखि आर्यघाट क्षेत्रमा पानी बग्न छोडेको खबर आजको अन्नपूर्णमा छापिएको छ। चोभारका रामकृष्ण केसीले बागमतीमा पानी नहुँदा चिता पखाल्न समस्या भएको बताए। उनले भने,'हामी त कहिलेकाँही आउने हो तर दैनिक २०-३० वटा लास जलाउन पानीका कारण ठूलै समस्या रहेछ।' उनी बंगलादेशमा पढ्न गएका भतिज पवनको दाहसंस्कारका लागि आर्यघाट पुगेका थिए। उनीसँगै रहेका श्याम केसीले थपे,' सरकारले पिउनका लागि एक गाग्री पानी त उपलब्ध गराउन सकेको छैन, बागमतीमा बगाउन पानी पुर्‍याउला भनेर कसरी अपेक्षा गर्नु?' बागमतीमा लास जलाउने भागपट्टि कुलेसो बनाएकोले केही पानी जमेको छ। बाँकी भागमा सुकेको बालुवा छ। एकसातादेखि पानी नबग्दा घाटेहरु चिता पखालेको पानी पुनः प्रयोग गर्न बाध्य छन्। ३० व्षदेखि लास जलाउने काम गर्दै आएका विवेक अर्यालले भने,' अस्तु गाड्छौ र बाल्टीमा पानी ल्याएर चिता पखाल्छौं।' बारम्बार चिता पखालेको बाक्लो पानी पुनः प्रयोग गर्नुपरेको उनको गुनासो छ।
बागमती सिंचाई आयोजनाले पानी समयमा नछाडेका कारण यो वर्ष रौतहट जिल्लामा ५५ करोड रुपैयाँ बराबरको उन्नत जातको हाइब्रिड मकै नष्ट हुने अवस्थामा पुगेको छ। बागमती सिंचाई आयोजनाले चैत महिनाको पहिलो साता पानी छाड्दा पनि बिचैमा बन्द गरेका कारण हाइब्रिड मकै मर्न थालेको हो। रौतहटतर्फको पश्चिमी नहरमा पानी सूचारु नगरेका कारण धान चमरा आउन लागेको अवस्थाका हाइब्रिड मकै नष्ट हुने अवस्थामा पुगेको स्थानीय कृषकहरुले गुनासो गरेका छन्। रौतहट जिल्लाको चन्द्रनिगाहपुर ,सन्तपुर मटिऔन,डुमरिया मटिऔन ,विश्रामपुर,धमौरा गाविसका कृषकले करिव पाँच हजार बिगाहा जग्गामा लगाएको मकै खेती नष्ट हुने अवस्थामा पुगको स्थानीय शिवशक्ति जल उपभोक्ता समिति सिन्दुरेघारीका अध्यक्ष दामोदर दुलालले बताए । उनले अन्य बालीको तुलनामा हाइब्रिड मकै खेती गर्दा उल्लेख्य मात्रामा नगद आम्दानी हुने आशामा मकै खेती गरिएको बताए। भलोहिया शाखामा तत्काल पानी सूचारु गर्न बागमती सिंचाई आयोजनाका सम्वन्धित् पदाधिकारीहरुलाई पटक पटक आग्रह गर्दा पनि कुनै सुनुवाई नभएका कारण मकै खेति नष्ट हुने अवस्थामा पुगेको बताए । यो वर्ष वागमती सिंचाई आयोजनाका सम्वन्धित पदाधिकारीहरु नहरमा पानी नछाड्ने मनस्थितिमा रहेका कारण मकै खेती गर्ने कृषकहरु चिन्तित् भएका हुन् । पानी तत्काल नछाडेमा मकै खेति गरेका कृषकहरु चरणबद्ध आन्दोलन गर्ने तयारीमा समेत रहेका छन्। बिउ खरिददेखि नबेचुन्जेलसम्म ऋण गरेर खेती गर्नु पर्ने हाइब्रिड मकै खेतीका लागि बागमती सिंचाई आयोजनाले पानी सूचारु गर्नका लागि ध्यान नदिने हो भने कृषकहरु रुष्ट हुने अवस्था देखिएको छ। यस सम्वन्धमा सन्तपुर मटिऔन गाविस वडा नं ३का अगुवा कृषक होमनाथ चौलागाईले हाइब्रिड मकै सिंचाईको अभावमा नष्ट हुन लागेकोले बाध्य भएर आन्दोलनमा उत्रन लागेको बताए । उहाँले सिंचाईको अभावमा मकै खेती लगाएका कृषकहरुले भोगिरहेको समस्याका बारेमा वागमती सिंचाई आयोजनाले कुनै ध्यान नदिएकोले बाध्य भएर आन्दोलन गर्न लागेको पनि बताए ।
नेकपा एमालेका नेता तथा झापा क्षेत्र नं. ७ का उम्मेद्वार केपी ओलीले जनतालाई रंगीन सपना देखाएर अघि बढ्नेहरु यस निर्वाचनमा पनि सलबलाईरहेकेा आरोप लगाएका छन्। देशमा लामो समयसम्म संक्रमणकाल रहँदा जनतामा निराशा बढेकाले त्यस्ता शक्तिहरुले यस समयको फाइदा लिने प्रयास समेत गरीरहेको ओलीको बताए। चुनावी प्रचारका क्रममा तोपगाछीको घरदैलो कार्यक्रममा पुगेका ओलीले विकासप्रतिको जनताको चाहाना आकासिएको र त्यस अनुसार काम हुन नसक्दा राजनीतिक दलप्रति उनीहरुको अपेक्षा बढेको ओलीकेा भनाई छ। ओलिले भने, ' छ वर्षमासमेत संबिधान बन्न सकेन र त्यो समय खेर जादा मुलक अत्यान्तै पछि परेको छ।' संबिधानसभा रंगीन बन्यो तर देश रंगीन बन्न्ा सकेन। उनले थपे। अब भने जनता सचेत भइस्ोकाले यस पटक विगतको जस्तो गलन निर्णय नहुने उनको भनाई रहेको थियो। संक्रमणकालको अन्त्य गर्न र जनताको चाहाना पुरा गर्न पनि मंसिर ४ को संबिधानसभा निर्वाचन सफल बनाउनुपर्ने र सो निर्वाचनमा निर्वाचनमा ओलीले देश बनाउने योजना, बिकासको सार्थक एजेण्डा र संघीयताको खाका एमालेको सबैभन्दा उत्तम भएकाले एमालेलाई जनताले जिताउने पर्ने ओलीले दाबी गरे। त्यस क्रममा ओलीले सबैको अधिकारको सुरक्षा गर्दै राजनीतिक मूल प्रवाहमा महिलालाई पचास प्रतिशत, दलित, आदिबासी जनजाति, मजदुर, सुकुम्बासीको लगायतका समाजमा पछाडि पारिएका समुदायको समान प्रतिनिधित्वका लागि एमालेले ग्यारेन्टि गर्ने प्रतिबद्धता समेत ब्यक्त गरे। ओली घरदैलो कार्यक्रम अर्न्तगत तोपगाछीको तोगाछी वडा नं.२, ३, ४, ५ र ६ नम्बर वडाका मतदाताको घरआँगनमा पुग्नु भएको चुनाव परिचालन कमिटि झापा क्षेत्र नं. ७ का संयोजक देबेन्द्र दाहालले बताए। ओलीसंगै समानुपातिक तर्फका उम्मेद्वार दाहाल, अर्जुन राई, मेनुका काफ्ले, नीरु पाल लगायतका नेताहरु समेत घरदैलोमा सहभागि थिए।
जिल्लाको बट्टारमा सञ्चालन भएको तेस्रो नुवाकोट महोत्सव शनिबार सम्पन्न भएको छ। 'व्यावसायिक अभिवृद्धि सबैको चाहना, समृद्ध नुवाकोट हाम्रो कामना' भन्ने नाराका साथ ११ दिनसम्म सञ्चालन भएको महोत्सवमा करिब एक लाख जनाले महोत्सव अवलोकन र रु चार करोडको कारोबार भएको आयोजक नुवाकोट उद्योग वाणिज्य सङ्घले प्रारम्भिक जानकारी दिएको छ। महोत्सवको समापनमा आउनुभएका नेपाली काँग्रेसका केन्द्रीय सदस्य तथा सभासद् अर्जुननरसिंह केसीले मध्यपहाडी लोकमार्ग विस्तार र गल्छी –देवीघाट– रसुवागढी मार्ग निर्माणले सदरमुकाम विदुर व्यापारिक केन्द्रका रूपमा विस्तार हुन सक्ने बताए । नेपाललाई उत्तरमा चीन र दक्षिणमा भारत जोड्ने छोटो दूरीको मार्ग नुवाकोट हुँदै गएकाले जिल्लाको स्थानीय उत्पादनको भविष्य विदेशमा पनि विस्तार हुने गरी वृद्धि हुने विश्वास व्यक्त गरेका थिए । महोत्सवमा मुख्य गरी जिल्लाका ग्रामीण क्षेत्रमा उत्पादित कृषिजन्य वस्तु र एक गाउँ एक उत्पादनका रेन्बो ट्राउट माछा र स्ट्रबरी आकर्षक बनेको थियो। महोत्सवमा मध्यमाञ्चल क्षेत्रीय औद्योगिक वस्तु तथा प्रविधिको समेत प्रदर्शनी गरिएको थियो। महोत्सवमा राष्ट्रिय स्तरका कलाकारले मनोरञ्जन दिलाएका थिए। महोत्सव आयोजक समितिका संयोजक तथा उद्योग वाणिज्य सङ्घका अध्यक्ष राजन श्रेष्ठको सभापतित्वमा भएको कार्यक्रममा नेपाल उद्योग वाणिज्य महासङ्घका पूर्वअध्यक्ष चण्डीराज ढकाल, नुवाकोट उद्योग वाणिज्य सङ्घका निवर्तमान अध्यक्ष शरणउत्सुक सापकोटा र विभिन्न राजनीतिक दलका जिल्ला नेता र व्यवसायीले नुवाकोटको विकासका लागि सबै एक ढिक्का भएर लाग्नुपर्नेमा जोड दिएका थिए। रासस
राप्ती नदी किनारमा जग्गा उपलब्ध गराइएका बाँके जिल्लाका मुक्तकमैयाको जग्गा बाढीले कटान गरी नदीमा मिसाएपछि उनीहरुलाई सुरक्षित स्थानमा जग्गा दिने प्रक्रिया अघि बढाइएको छ । जिल्ला भूमिसुधार कार्यालयका अनुसार, बिनौना, बैजापुर र टिटिहिरिया गाविसका मुक्तकमैयालाई राप्ती नदी र खोला किनारमा उपलब्ध गराइएको जग्गा बाढी र डुबानका कारण कटानमा परेपछि अहिले उनीहरुलाई सामुदायिक वन क्षेत्रको किनारामा बसोवासको व्यवस्था मिलाइएको छ । सरकारले कमैया मुक्तिको घोषणा गरेको लामो समयपछि जिल्लाको बैजापुर गाविसका १८ मुक्तकमैयालाई राप्ती नदी र खोला किनारमा जग्गा उपलब्ध गराइ बसोवास गराइएको थियो । त्यसरी जग्गा कटानमा परेका मुक्तकमैया परिवारलाई जग्गा सट्टाभर्नाका लागि आवश्यक प्रक्रिया प्रारम्भ भइसकेको सो कार्यालयले जनाएको छ । यसैगरी, जिल्लाको बिनौना गाविसको कोइलावास क्षेत्रमा बसोवास गर्दै आएका सात मुक्तकमैया परिवारको जग्गा पनि बाढी तथा डुबानवाट प्रभावित भएकाले उनीहरुलाई पनि जग्गा सट्टाभर्ना गरिने जनाइएको छ । डुबानपछि विशेष स्वास्थ्य सतर्कता चार दिनअघि राप्ती नदीमा आएको भीषण बाढीले डुबानमा पारेका बाँके जिल्लाका विभिन्न गाविसका नागरिकलाई रोगको सङ्क्रमणबाट जोगाउन जनस्वास्थ्य कार्यालयले विशेष स्वास्थ्य सतर्कता अपनाएको छ । सो कार्यालयका अनुसार, जिल्लाको गङ्गापुर, फत्तेपुर, होलिया, बेतहनी, मटहैया, कम्दी, बनकटवा, बैजापुर, बिनौना र नेपालगन्ज नगरपालिकामा अहिले पर्याप्त औषधि र स्वास्थ्यकर्मीको व्यवस्था गरिएको छ । बाढी तथा डुबानपछि सो गाविसका नागरिकमा झाडापखाला, हैजा, आउँमासी, टाइफाइड, औलो, डेङ्गु, इन्सेफ्लाइटिस, भाइरल इन्फ्लुयन्जा र आँखासम्बन्धी रोगको समस्या आउन सक्ने सम्भावनालाई दृष्टिगत गरी विभिन्न सरकारी तथा गैरसरकारी संस्थाको सहकार्यमा स्वास्थ्य सेवालाई थप प्रभावकारी बनाउने प्रयाससमेत थालिएको छ । यसैबीच, यहाँका सरोकारवाला निकायका पदाधिकारीले बाँके जिल्ला डेङ्गु रोगको उच्च जोखिममा रहेकाले उच्च सतर्कता अपनाउनुपर्नेमा जोड दिएको छन् । हालसम्म बाँके जिल्लावासी कसैमा डेङ्गु रोग नलागे पनि प्राविधिक दृष्टिकोणले उच्च जोखिममा रहेका कारण नागरिकस्तरमा जनचेतना अभियान सञ्चालन गर्नुका साथै नियन्त्रणका लागि एकीकृत कार्यक्रम सञ्चालन गर्नुपर्ने सरोकारवालाको सुझाव छ । रासस
प्रसिद्ध पाथीभरा मन्दिरमा वार्षीक करोडको हाराहारीमा भेटी संकलन हुन थालेपछि राजनीतिक दलको आँखा लाग्न थालेको छ। एमाओवादीले राजनीतिक प्रस्तावमै भेटी संकलन पाथीभरा क्षेत्र विकास समिति मार्फत हुनुपर्ने प्रस्ताव गरेपछि भेटीमा दलको आँखा लागेको चर्चा चलेको खबर आजको कान्तिपुरमा छापिएको छ। पार्टीको जिल्ला सम्मेलनले पारित गरेका ११ समसामयिक प्रस्तावमध्ये दोस्रो बुदाँमा चन्दा, भेटी, दान, नगर र जिन्सी अव्यवस्थित र अपारदर्शि भइरहेकाले क्षेत्र विकास समितिमा आउनुपर्ने प्रस्ताव गरेको छ। समितिले कसरी व्यवस्थित गर्छ, अहिलेसम्म कहाँ, कसरी अपारदर्शी भयो भन्ने विषय भने प्रस्तावमा खुलाइएको छैन्। भेटी संकलनस्तरबाट गठित पाथीभरादेवी मन्दिर क्षेत्र संरक्षण तथा संवर्धन समितिले गर्दै आएको छ।
झापाको अर्जुनधारास्थित बालकल्याण प्राविका विद्यालय व्यवस्थापन समितिका अध्यक्ष कुलराज प्रसाइको संकास्पद अवस्थामा सोहि विद्यालयको बरण्डामा शव भेटिएको छ। शुक्रबार बिहानै उनको शव झुण्डीएको अवस्थामा स्थानीय बासीले फेला पारेर प्रहरीलाई खवर गरेको ईलाका प्रहरी कार्यलय बिर्तामोडले जनाएको छ। प्रसाइको शवको प्रकृति हेर्ने जो कोहीले पनि उनले आत्महत्या नगरेर कसैले हत्या गरेको हुन सक्ने अनुमान गरेका छन। गुप्ताङ्ग सुन्निएको अवस्थामा उनको शव फेला परेको हो । एक स्थानीयबासीले भने, 'उहाँले केही दिन अगाडि देखिनै आफू असुरक्षित भएको गाउलेलाई बताएका थिए,'उनले भने, 'तर को र के कारणबाट असुरक्षित भन्ने बारेमा उहाँले हामीलाई केही बताउनु भएको थिएन।' घटनाको बारेमा बुझन् प्रहरीले प्रसाइ पत्नी मैनादेवी र छोरा बुहारी कृष्णप्रसाद र मोनिकालाई इलाका प्रहरी कार्यालय विर्तामोडले नियन्त्रणमा लिएको बताएको छ। इलाका प्रहरी कार्यलय बिर्तामोडका प्रहरी नायव उपरीक्षक भुवनेस्वर तिवारीले भने अहिले अनुसन्धान कार्य जारी रहेकोले केहि भन्न मिल्दैन। स्थानीयबासीले पनि कोहि कसैले हत्या गरेर दोष लुकाउन बिद्यालयको बरण्डामा ल्याएर झुण्ड्याइदिएको अनुमान गरेका छन। ७२ वर्षे प्रसाइको नियोजीत ढंगले हत्याभएको स्थानीयबासीले त्यसै अनुमान गर्दे भने उनले आत्माहत्या गर्नुपर्ने कुनै कारण नै थिएन। प्रहरीले अनुसन्धानका लागि ईप्रका बिर्तामोड ल्याइएका श्रीमती र छोरा बुहारीलाई थप अनुसन्धान भन्दै आज रिहा नगर्ने बताएको छ ।
चितवनको फिस्लिङमा बुधबार राति भएको कार दुर्घटनामा घाइते भएका मकवानपुरका सन्तोष लामाको उपचारको क्रममा गएराति मृत्यु भएको छ। मुग्लिनबाट काठमाडौ जाँदै गरेको ना२ख ८४२९ नम्बरको ट्रकले काठमाडौबाट आउँदै गरेको ग१च ७९१६ नम्बरको कारलाई ठक्कर दिँदा चालक लामासहित एमाले नेता किरण गुरुङ, कास्कीका बोस गुरुङ र रमा गुरुङ घाइते भएका थिए। उपचारको क्रममा चालक लामाको कलेज अफ मेडिकल साइन्स भरतपुरमा मृत्यु भएको जिल्ला प्रहरी कार्यालय चितवनले जनाएको छ। एमाले नेता गुरुङसहित अन्यको अवस्था भने सामान्य रहेको छ। रासस
जनकपुरको परमानन्द चोकमा भएको बम विस्फोट काण्डमा पुर्पक्षका लागि थुनामा रहेका निलम्बित सभासद सञ्जय साह 'टकला' नेपालका खतरनाकमध्ये एक अपराधी रहेको प्रहरीले जनाएको छ। ठेक्कापट्टा गर्ने क्रममा सामान्य गुण्डागर्दी सुरु गरेका उनी राजनीतिज्ञका रुपमा संसदसम्म आइपुग्दा अपराधीका रुपमा स्थापित भएको प्रहरी अनुसन्धानले देखाएको खबर आजको कान्तिपुरमा छापिएको छ। 'साहले यो तहमा अपराध गर्छ भनेर कसैले हेक्का राखेका थिएनन्। ऊ अपराधलाई कर्पोरेटकै रुपमा सञ्चालन गर्ने मानिमस हो,' मध्यमाञ्चल प्रहरी प्रमुख नायब माहानिरीक्षक (डिआईजी) प्रकाश अर्यालले भने,' उसको तुलना रुसी माफिया अल कपोने, इटालिका शाल्भाटोर टोटो रिना र जापानका शिनोबु टकुकासासँग गर्न सकिन्छ। उनी नेपालको खतरनाकमध्ये एक मानिस हुन्।' विस्फोटका मुख्य योजनाकारका रुपमा पक्राउ परेपछि साहको आपराधिक सञ्जालबारे थप खुलासा भएको हो। राजनीतिक वृत्त, प्रशासन, प्रहरीमा समेत राम्रै पहुँच बनाएका साह कहिल्यै पक्राउ पर्दैनन् भन्ने मानसिकताका कारण पीडित र उनकै गिरोहका सदस्यले यसअघि मुख खोल्न नसकेको अर्यालले बताए। 'अहिले पुर्पक्षमा गएपछि उनका आपराधिक गतिविधबारे उजुरी र बयान दिने क्रम बढ्दो छ,' उनले भने।
मतदान सुरु भएको ५ घण्टापछि पनि रोल्पा क्षेत्र नं २ को थबाङ र क्षेत्र नं १ को जेलबाङमा मतदान सुरु नै भएको छैन ।
"दिल शोभा दिदि, जे भयो राम्रै नै भयो" "किनकि मानिसको पुत्र त (परमेश्वरले) ठहराइए अनुसार जानैपर्छ, तर धिक्‍कार त्‍यस मानिसलाई (युहुदा इस्कियोरोती ), जसले उसलाई धोका दिन्‍छ।” - लुका २२ : २२, पबित्र बाइबल पहिलो पटक जब मैले उहाँको नाम सुने, त्यहाँ मैले उहाको नामसँग जोडिएको आरोपलाई पनि देखे | खोइ के भन्नु धेरै, आजको दिनमा बिदेशी डलरलाई गोजीमा हालेर ढुकुटी भर्ने कम छैनन्, अनि मैले मन मनमै सोचे, ठिकै भयो होला | तर धन्यवाद हिजो आजको सामाजिक संजाललाई, उहाँको बारेमा अरु कुरा थाहा पाउन धेरै समय लागेन | विजय कुमारले दिशानिर्देशमा लिनु भएको अन्तर्वाता पनि हेरे | निक्कै भावुक थियो, साथमा उहाँको बारेमा अरु जान्ने मौका पनि पाए, त्यहि पनि भन्न चाहन्छु, "जे भयो, राम्रै भयो, यी सबै को लागि धन्यवाद!" तपाई भन्नु होला, "यो केटा बौलाएछ, के भन्दै छ यस्तो? हो, म फेरि पनि भन्दछु, जे भयो राम्रै नै भयो| काठमाडौँ भित्र मात्र धेरै अनाथलय छन्, धेरै वृद्धाश्रम छन्, तर आज यी घरहरुमा छाप्रो पाउन त्यति सजिलो होला र? एक अनाथले छाप्रो पाउन कति गार्हो हुन्छ, त्यो कसैले गएर सडकमा बसेको बालकलाई सोधोस | कसैको हेरचाह पाउदा कति मन रमाउछ, कसैले आफ्नै घरमा भएका हजुरबा अनि हजुरआमाहरुलाई सोधोस। यी सबै खुशीहरु बाडीहिड्ने ति दिदिलाई हामीले आजसम्म नसुनेको भए पनि यो दिनहरुमा त पक्कै सुन्यौ होला नि, हैन र? उहाँले कुन कानुनी कुराको पालना गर्नु भयो या भएन, त्यसको बारेमामा कुरा गर्न म चाहन्न| किनभने कानुनको आफ्नै अस्तित्व र मान छ, तै पनि एक आनाथ, साहाराबिहिन अनि हेरचाहा नपाएको मान्छेलाई आज यी नियमभन्दा गास, बास अनि कपासको धेरै जरुरत छ । घरमा ल्याउनु मात्र ठुलो कुरो होइन, यिनीहरुलाई जे जस्तो भए पनि खान दिई राख्नु ठुलो कुरा हो, तै पनि आज हामी "उहाँले बाल-बालिकालाई पौष्टिक र भरपेट खाना खान दिनु भएन" भनेर औला उठाउने? यो सोध्नभन्दा अगाडि हामी आफैले आफैलाई जाच्यौ होला र? आफ्नो घटी कमिलाई बिर्सेर यी सबै दवित्यलाई पुरा गर्न अघि बढ्नु भएको दिलशोभा दिदिको बारेमा जति नराम्रो कुराहरु पढे, त्यो भन्दा दश गुना बढी कुरा यहिँ बिगतका एक हप्तामा मैले पढी सके| धेरै लेखकको लेख पढे अनि फेसबुकमा धेरै साथीहरुले पोखेका विचारहरु पढ्न पाए अनि सबैभन्दा ठूलो कुरा, मैले उहाँको बारेमा जान्ने मौका पाए। मानिसहरु सचेत छन् अनि सबै जना बुद्धिमानी छन्, साचो र गलत छुट्याउन सक्छन । तसर्थ त्यो एक खराब लेखले कसैको केहि बिगार्न सक्छ र ? अझ उहाँको कामको बारेमा धेरैलाई थाहा भएको छ, साहेद धेरै जनाले प्रेरणा पाएका छन्| हुन सक्छ, आगामी दिनमा धेरै जना नेपालीहरु ले उहाँ हिड्नु भएको बाटोलाई पछ्याउने छन्, त्यसैले मैले भनेको,"जे भयो, राम्रै को लागि भयो अनि यी सबैकोलागि परमेश्वरलाई धन्यवाद"| अनि हामीलाई जाच्ने त स्वर्गमा हुनुहुने इश्वर हुनुहुन्छ भने मानिसले नराम्रो भनेरनै के गर्छन र? नेपाली समाजको लागि केहि गर्छु भन्ने भावना बोकेका म जस्तो शिक्षित युवक आज आफूसँग नभएको धनको बिडम्बना गर्दै आफैमा सगिरिएको छु, अनि साठ्ठी वर्षकी दिलशोभा दिदि भने यी सबैलाई नसोची यस्ता काम गर्दै हुनुहुन्छ | यी सबै क्षणहरुमा बाइबलले दिएको एक चुनौती मेरो हृदयमा स्मरण हुँदछ | आज ति असाहरा अनि आपहेलितलाई मैले सहयोग न गरे अरु कोहि आएर गरि दिन्छ, किनभने यहाँ राम्रा मानिसहरु कमि पनि त छैन। तर, हुन सक्छ त्यो मौका मेरो लागि पो थियो कि? चाहे ति हाम्रो परिवारको हुन् या अरु कसैको परिवारको, ईश्वरले कुनै न कुनै मध्यमबाट उनीहरुको पेटभरि दिनु हुन्छ,अरु धेरै दिल शोभा दिदि किन जन्मनु न परोस! तर यो प्रश्नले मेरो मन मा सधै नै पिरोली राखेको हुनेछ कि यी समय अनि मेरो निपुणतामा म कहाँ थिए? मैले आफ्नो दायित्वलाई छोप्न सक्छु तर ईश्वरको काममा रोक हाल्न त कदापी सक्दिन्| नेपाल आफैमा गरिब राष्ट्र भए पनि हामी नेपाली गरिब त पक्कै पनि छैनौ | तर पनि आजको दिनमा रत्नपार्कदेखि लिएर जोरपाटी सम्मको सडकमा अनाथ बालबालिकाहरु भरि रहेका हुन्छन | धेरै धर्मशालामा हाम्रा बाजे बज्युहरु हुनुहुन्छ | के भएर भएको होला यो सबै? अनि यी सबैलाई हुन दिने हाम्रो संस्कार कहाँबाट आएको होला? केहि थाहा छ भने भनि दिनु न! अनि नेपाली समाजलाई यी घटनाहरु बाट मुक्त गराउनु के हामी सबैको कर्तब्य होइन र? हामीले आफ्नो कर्तब्य पुरा न गरे पनि दिदीको बाटोमा ढुंगा हाल्ने काम न गरौ | यदि गर्‍यौ भने पनि, न बिर्‍यौ, यस्ता घटनाले उहाँको काम अनि उहाँको विचारहरुलाई अझ प्रचार गरि राख्ने छ, अनि वर्षात हुने छ, यस्तै समर्थनहरुको, जुन अरु समयमा शान्त भएको थियो।अनि यस्ता कुराले उहाँको आँट र विश्वासमा कमि हुदैनन्, बरु उहाँको समर्थनलाई देखेर उहाँ कति धेरै खुशी हुनुहुन्छ होला। हरेक नयाँ पुस्ताले दिदीको बारेमा जान्ने मौका पाएको हुनेछ अनि सत्य कहिले नि लुक्ने छैन भन्ने परम्परा कायमनै रहने छ। विजय कुमारले भन्नु भए झैँ, हामीले प्रायःदिनमा गरेको भन्दै भिन्दै नमस्कार, हृदय भित्रको नमस्कार दिल शोभा दिदिलाई, अनि प्राथनाहरु | आशा गर्दछु, धेरै युवा पिडिहरु उहाँको जीवनबाट केहि सिकेका छन् जसरी मैले सिकेको छु। दिदीको कुरा त सबै नेपाली सामु फैलिनुनै थियो, तर धिक्कार त्यो समूहलाई जसले आफ्नो स्वार्थको लागि उहाँलाई प्रयोग गर्यो । दिदिले ति सबैलाई क्षमा दिनुभई सक्यो होला, अनि उहाँले पनि यहि भन्दै हुहुहुन्छ होला, जे भयो राम्रै नै भयो!
०४९ सालमा ‘पोखरा दोहोरी समूह’ ले राष्ट्रिय दोहोरी गीत प्रतियोगिता आयोजना गरेको २ दशक पुग्दैछ । र, त्यसको पहल लोकदोहोरी गीत प्रतिष्ठान नेपालका संरक्षक एवं लोकदोहोरी गायक प्रजापति पराजुलीले गरेका थिए । तर, फुर्सदको समयमा रमाइलो गर्ने साधन बनेको दोहोरीले तत्कालै व्यवसायिकता पाउने आशा उनमा पनि थिएन । ‘उतिबेला मेला, महोत्सवमा दोहोरी प्रस्तुत गरिन्नथ्यो,’ पराजुलीले भने, ‘सोही वर्ष पोखराको पृथ्वीनारायण क्याम्पसमा पहिलोपटक सार्वजनक स्थलमा दोहारी आयोजना भयो ।’ ०५३ सालमा चैतेदसैं मेलाको अवसरमा बागलुङमा आयोजित दोहोरी गीत मेला, महोत्सवको पहिलो कार्यक्रम थियो । ‘तर त्यतिबेला पनि गाएर र बजाएर पैसा लिनेदिने चलन थिएन,’ पराजुली भन्छन्, ‘सोही वर्ष बुटबलमा भएको राष्ट्रिय औद्योगिक व्यापार मेलाबाट दोहोरी गीतका कलाकारले पैसा पाउन थाले ।’ दोहोरी कलाकारले हाल सिजनमा मासिक ७० हजार र अफसिजनमा पनि ३५ हजारसम्म आम्दानी गर्ने गायक तारापति सुवेदीलाई उदृत गर्दै आजको कारोबारमा खबर छापेको छ। उनका अनुसार मेला, महोत्सवमा हिँड्ने ६० जनाजति कलाकार छन् भने नयाँ उदाउने क्रम पनि बढ्दो छ । दोहोरी कलाकारले ४ घण्टाका लागि १० हजारसम्म लिने गरेका छन् । पछि, राष्ट्रिय लोक तथा दोहोरी गीत प्रतिष्ठान जिल्ला कार्यसमिति कास्कीका संरक्षण एवं अञ्चल कार्यसमिति गण्डकीका संरक्षक रहेका लोकदोहोरी गायक यामबहादुर गुरुङ तथा मगर जाति विशेषको रोदीमा गाइने गीत संरक्षण गर्ने उद्देश्यले नयाँ रुपमा दोहोरीलाई अघि बढाए । उनकै सक्रियतामा ०५७ सालमा पोखरामा दोहोरी साँझ स्थापना भयो( दौंतरी दोहोरी साँझ । करिब १७ लाख लगानीबाट सुरु गरिएको दौंतरीले ५० लाख पुँजी संकलन गरिसकेको छ भने मासिक ५ लाख जतिको कारोबार गर्दै आएको छ ।
‘जोमसोमे बजारमा बाह्र बजे हावा सरर,’ यति भनुन्जेल पनि आफुभित्रको छटपटीलाई लुकाएरै राखेका दर्शकको धैर्य अर्को लाइनमा पुग्दा फुस्कियो र एकै स्वरमा चिच्याउन थाले, ‘ए हजुर, घर हाम्रो पोखरा ।’ यसरी स्टेज र दर्शकदीर्घा एकाकार भएर मंगलबार कास्कीको गगनगौंडामा ‘नेपथ्य’को प्रस्तुती सम्पन्न भएको छ । करिब १२ किलोमिटर वरै राजमार्गमा यो वस्ती पर्छ । कार्यक्रमका बेला पोखरादेखि ओइरिएका दर्शक जमातमा केहि चिनिएका अनुहार पनि देखिन्थे । सरुभक्त, तीर्थ श्रेष्ठ, विक्रम गुरुङ अनि अरु पनि थुप्रै । त्यो साँझ बेगनास ताल छेवैको यो बस्ती गुलजार पार्ने सर्जकहरु भनिरहेका थिए, ‘पोखराबाट उदाएर देशै उज्यालो पारेको छ नेपथ्यले ।’ तीन साता लगातार मुलुकका विभिन्न भागको यात्रा गरेको ‘शान्तिको लागि शिक्षा’ अभियान अन्तर्गत राजधानी बाहिरको यो अन्तिम प्रस्तुती थियो । ‘नेपथ्य’को गृहनगरसँगै जोडिएको मात्र होइन, सिर्जनाको मूलथलो पनि बनेको कास्कीमा एउटा अर्को परिचित गीत बज्नलागेको आभाष पाउने बित्तिकै दर्शकले चर्को आवाजमा प्रतिक्रिया दिन थालिसकेका थिए, ‘आजभोली के भयो के भयो, कसले कसले हो स्वाट्ट यो मन चोर्यो खान्न म त लामपाते सुरती, लाउँ कि नलाउँ जुगजाने पिरती’ गीत सकिने बित्तिकै गायक अमृत गुरुङले अँध्यारो हलतिर औंला देखाउदै बोल्न थाले, ‘त्यो कुनामा सरुभक्त दाई बसिरहनुभएको देखेँ, यो र यस्ता थुप्रै गीत तयार पारिदिनुहुने उहाँलाई सबै मिलेर स्वागत गरौं ।’ हल एकछिनसम्मै तालीले गुञ्जियो । लोक जनजीवनलाई महत्व दिएर गाउने प्रवृतिले गर्दा नै ‘नेपथ्य’लाई अरुभन्दा बेग्लै बनाएको कवि सरुभक्त बताउँछन् । ‘अमृतले घुम्दै पुगेका ठाउँहरुबाट धुन खोजेर ल्याउने गरेका छन्,’ उनी भन्छन्, ‘त्यसैको भाव समातेर शब्द तयार पार्नेगरेको छुँ ।’ उनले ‘लामपाते सुरती’ गीत तयार पार्दाको अनुभव पनि साटे । ‘परम्परागत लोकगीत भएपनि त्यसलाई पुनः रचना गरेर अझ केहि राम्रो गर्न सकिन्छ कि भनेर हात हालेको थिएँ,’ उनले थपे, ‘गीतकारले के दिएको छ भनेर चित्त बुझाउने मात्र नभइ साथै बसेर त्यसमा निरन्तर काम गरिरहने अमृतको प्रवृत्तिले गर्दा पनि सघाउ पुग्ने गरेको छ ।’ सरुभक्तको सिर्जनामा ‘नेपथ्य’ले ‘लामपाते सुरती’ बाहेक ‘यानीमाया’ र ‘पानी घट्टैमा’ पनि गाएको छ । फेरि पनि ‘नेपथ्य’लाई दिने भनेर केहि गीतमा काम गरिरहेको जानकारी समेत सरुभक्तले दिए । ‘नेपथ्य’ले लिएको अग्रसरताबाटै प्रभावित भएर पोखरामा पछिल्लो समयमा धेरै नयाँ पुस्ता अगाडि आएकोमा उनी दंग छन् । गगनगौंडास्थित ‘मन्दिप मिलन चलचित्र भवन’मा सरुभक्त बसेको सिटको लहरमै बसेका थिए अर्का कवि तीर्थ श्रेष्ठ । ‘जहिले पनि अत्याधुनिक हुन रुचाउने युवा पुस्तालाई ‘नेपथ्य’ले लोक संगीतसँग जोड्दै ल्याएको छ,’ तीर्थ भन्छन्, ‘त्यसैले भ्याएसम्म यो समूहको कन्सर्ट छुटाउन मनलाग्दैन ।’ मुलुकमा सद्भाव खलबलिन नदिन र सुव्यवस्था कायम गर्न गायक अमृतले गरिरहेको प्रयास आफुलाई विशेष लाग्नेगरेको श्रेष्ठ सुनाउँछन् । ‘पोखरा काव्य नगरी हो, जे कुरा पनि कविता जस्ता,’ श्रेष्ठ भनिरहेका थिए, ‘पोखराको हावापानीमा हुर्कनुको त्यही विशेषताबाट अझ माथि उठेर ‘नेपथ्य’ले डोल्पा, गोरखादेखि लिएर पूर्वी पहाडी भेगसम्मका गीत गाउँदै आएको छ ।’ दर्शकदीर्घामै बसेका थिए अर्का पोखरेली गीतकार विक्रम गुरुङ । अरुण थापाको संगतमा ‘भुलु भुलु लाग्यो मलाइ’ र ‘आँखाको निंद चोरी लाने’ जस्ता थुप्रै गीत दिएका गुरुङ लामो समयदेखि हंगकंग बस्दै आएका छन् । ‘अस्ति मात्रै ‘नेपथ्य’ले हंगकंगमा दिएको कन्सर्ट पनि हेर्न भ्याएको थिएँ,’ उनले भने, ‘नेपाल आएको दुई दिनमै त्यो पनि पोखरा छेउमै कन्सर्ट छ भन्ने सुनेपछि थाम्न सकिँन ।’ स्वदेश र विदेशका कार्यक्रमको अनुभवमा कस्तो फरक हुन्छ भन्ने प्रश्नमा उनले ‘नेपथ्य’ले जहाँ गाउँदा पनि ‘स्पिरिट’ एउटै हुनेगरेको जवाफ दिए । ‘ग्रहण गर्ने दर्शकमा भने उता बस्नेले अलिक बढी देशभन्दा बाहिर बस्नुपर्दाको अनुभव समेटेका हुन्छन्,’ उनले थपे, ‘त्यसैले अलिक भावुक हुन्छन् ।’ विक्रमका अनुसार लोकगीतलाई अहिलेको विश्वव्यापीकरण अनुकुल बनाउनु नै नेपथ्यको विशेषता हो । ‘त्यसबाहेक अमृतले बीच बीचमा दिनेगरेका सन्देशमा साह्रै परिपक्वता हुन्छ,’ उनी भन्छन्, ‘यसरी उनी गायक मात्र नभएर हेर्दाहेर्दै ‘एक्टिभिस्ट’ पनि भइसके ।’ आम श्रोतालाई मुलुकको परिस्थितीसँग पनि नजिक्याउने र उनीहरुको तर्फबाट नेतृत्वमा भएकालाई स्टेजबाटै औंला ठड्याउने मान्छे अहिले मुलुकलाई खाँचो भएको उनको ठम्याइ छ । ‘अरु गायक र साँगीतिक समूहको गीत पनि सुन्ने गरेको छु,’ विक्रमले भने, ‘नेपथ्यले चाहिँ संगीत मात्र नभनेर देश र समाज पनि भन्ने गरेकोमा यसलाई हामी सबैले बढी माया गरेका छौं ।’ ‘नेपथ्य’ समस्त मुलुकको भए पनि उ पोखरा आएको बेलामा भने स्वाभाविक रुपले बढी माया पाउनेगरेको विक्रमले बताए । ‘पोखराबाटै जन्मेको समूह भएका कारण यहाँका स्थानीयले आफ्नै भन्ठान्छन्,’ उनले थपे, ‘त्यसैले यहाँ प्रस्तुत भइरहेका बेला स्टेजसँग अडियन्सको कम्यूनिकेसन अझ दह्रो हुने गर्छ ।’ गगनगौंडामा ‘शान्तिको लागि शिक्षा’ कार्यक्रमलाई स्थानीय जनप्रकाश बहुमुखी क्याम्पसले निम्त्याएको हो । ‘शान्तिको लागि शिक्षा अभियान भनेपछि यता पनि निम्त्याउने इच्छा जाग्यो,’ क्याम्पसका अध्यक्ष माधव भण्डारीले भने, ‘यसबाट उठेको पैसाले क्याम्पसको भौतिक विकासभन्दा पनि विद्यार्थीहरुकै सुविधा बढाउनेतर्फ खर्च गर्नेछौं ।’ पूर्व झापादेखि पश्चिम बर्दियासम्मको यात्रापछि ‘शान्तिको लागि शिक्षा’ अभियानसहित मुलुक भ्रमण गरेको ‘नेपथ्य’ बुधबार राजधानी फिर्ता आएको छ । टोलीले मंसीर २१ गते चितवनको रत्ननगरबाट थालनी गरेको थियो त्यसैगरि मोरङको विराटचोक, झापाको दमक, सर्लाहीको लालबन्दी, कपिलबस्तुको तौलिहवा, बर्दियाको गुलरिया, दाङको लमही, तनहुँको आँबुखैरेनी, म्याग्दीको बेनीहुँदै कास्कीको गगनगौंडामा कार्यक्रम देखाएको थियो । सन् २००२ बाट ‘नेपथ्य’ले प्रारम्भ गरेको ‘शान्तिको लागि शिक्षा’को यो पाचौँ श्रृंखला हो । यो श्रृंखलाकै समापनका रुपमा आगामी आइतबार काठमाडौं उपत्यकाका दर्शकहरुको निम्ति ‘नेपथ्य’ ऐतिहासिक ललितपुर दरवार स्क्वायरमा प्रस्तुत हुँदैछ ।
चालू शैक्षिक सत्रका लागि आवश्यक बिद्यालयतहको पाठ्यपुस्तक चरम अभाव देखिएको छ। उपत्यकासहित मुलुकभर अधिकांश जिल्लामा पाठ्यपुस्तक चरम अभाव देखिएको हो। कक्षा १ देखि १० सम्म सरकारी तथा निजी बिद्यालयका आवश्यक संख्यामा पाठ्यपुस्तक छपाई तथा बिक्रीवितरण गर्न नसक्दा अभाव खट्केको हो। राजधानी दैनिकमा समाचार छ । सरकारी र निजी स्तरका पाठ्यपुस्तक सहज उपलब्ध गराउन प्रकाशन गृहलाई पुस्तक व्यवसायीले आग्रह गर्दै आएपनि सुनुवाइ हुन सकेको छैन्। सहज रुपमा विद्यार्थीले पुस्तक नपाउँदा नयाँ शैक्षिक सत्र सुरु भएको २३ दिन बितिसक्दा पनि पाठ्यपुस्तकबिनै पढ्न बाध्य छन्। ७, ८, ९ र १० कक्षाका सबै बिषयमा पुस्तक सहज उपलब्ध हुन सकेको छैन्। सरकारी बिद्यालयका लागि आवश्यक पुस्तक जनक शिक्षा सामग्री केन्द्रले छपाई गर्दै आएको छ। निजी प्रकाशन गृहले छपाई गरेको पुस्तक समेत आवश्यक संख्यामा नभएकाले उपत्यकासहित मुलुकभर अभाव भएको नेपाल पुस्तक तथा स्टेशनरी व्यवसायी महासंघका उपाध्यक्ष प्रभात सुवेदीले बताए।
प्रमुख तीन दल एमाओवादी नेपाली कांग्रेस र एमालेका शीर्ष नेता दुई ठाउँबाट चुनावी मैदानमा उत्रेका छन् ।तीनै पार्टीका वरिष्ठ नेता तथा पूर्वप्रधानमन्त्री पनि दुई-दुई ठाउँबाट चुनाव लडेका छन् । एमाओवादी अध्यक्ष प्रचण्ड काठमाडौ १० र सिराहा ५ पूर्वप्रधानमन्त्री बाबुराम भट्टराई रुपन्देही ४ र गोरखा १ बाट चुनाव उठेका छन् । यस्तै नेपाली कांग्रेसका सभापति सुशील कोइराला बाँके ३ र चितवन ४बाट तथा पूर्व प्रधानमन्त्री शेरबहादुर देउवा कैलाली ६ र डडेलधुराबाट चुनाव लडेका छन् । यस्तै एमाले अध्यक्ष झलनाथ खनाल इलाम १ र सर्लाही १ बाट तथा एमाले नेता माधवकुमार नेपाल काठमाडौ २ र रौतहट १ बाट मैदानमा छन् । दुई ठाउँबाट चुनाव लडेका नेताहरुलाई जिल्लामा भरपर्दा कमाण्डरले सघाइरहेका छन् । क्षेत्रीय कमाण्डरहरु शीर्ष नेताहरुलाई समयको चाप परेको बताउँछन् । शीर्ष नेताका आफ्नो निजी सचिवालयका कर्मचारीले समेत निर्वाचन क्षेत्रमै समय खर्चेका आजको नयाँ पत्रिकामा खबर छ । जसरी पनि आफ्नो पक्षमा चुनावी नतिजा पार्न लागिपरेका उनीहरुले आफ्नो क्षेत्रका लागि चुनावी कमान्डर समेत तोकेका छन् । एमाओवादीका अध्यक्ष पुष्पकमल दाहाल प्रचण्डलाई जसरी पनि मंसिर ४ को निर्वाचनमा पार्टीलाई पनि र आफूलाई पनि जिताउनु छ ।जसकाल लागि प्रचण्डले काठमाडौमा दिलिप महर्जन र सिरहा ५ मा भने बैकल्पिक केन्द्रीय सदस्य दिलिपकुमार साहलाई निर्वाचन संयोजक बनाएका छन् । बाबुराम भट्टराइले रुपन्देही ४ का लागि पार्टी केन्द्रीय सदस्य डिलाराम आचार्य र गोरखा १ मा भने पार्टी केन्द्रीय सदस्य यानप्रसाद भट्टलाई कमाण्डर बनाएका छन् । नेपाली कांग्रेसका सभापति सुशिल कोइराला पनि चुनावी नतिजा आफ्नो पक्षमा पार्न जोडतोडका साथ लागेका छन् । बिगतका दुई निर्वाचनमा पराजय व्यहोरेर जित्नै पर्ने दवावमा रहेका कोइरालाले चितवन ४ को प्रचारका लागि केन्द्रीय सदस्य दीलबहादुर घर्ति र पार्टी संगठन बिभाग प्रमुख आनन्दप्रसाद ढुंगानालाई बाँके ३ बाट सुशिललाई जिताउने मिसनको नेतृत्व गरिरहेका छन् । एमाले अध्यक्ष झलनाथ खनालले इलामको चुनावी प्रचारको कमान्डर केन्द्रीय सल्लाहकार परिषद् सदस्य युवराज कार्की र सर्लाही १ मा केन्द्रीय सदस्य पर्शुराम मेघी गुरुङले झलनाथ जिताउ अभियानको नेतृत्व गरिरहेका छन् । माधव नेपाललाई काठमाडौं २मा पोलिट्व्युरो सदस्य गंगालाल तुलाधर र रौतहट १ को चुनावी माहोल आफ्नो पक्षमा पार्न नागेन्द्र चौधरीलाई कमाण्डर बनाएका छन् । शेरबहादुरलाई जिताउन डडेल्धुरामा कर्णबहादुर मल्ल र कैलालीमा पूर्वसञ्चार मन्त्रीसमेत रहेका पुष्करनाथ ओझाको नेतृत्वमा कार्यकर्ताहरु परिचालित भएका छन् ।
नेपाल विद्युत् प्राधिकरणले चन्द्रगढी गाविसलाई विद्युत् चुहावटरहित गाविसका रुपमा घोषणा गरेको छ। विद्युत् चुहावट नियन्त्रण अभियानअन्तर्गत भद्रपुर विद्युत् वितरण सेवा केन्द्रले आज उक्त घोषणा गरेको हो। चन्द्रगढी क्षेत्रमा विद्युत्का खम्बा र तारबाट हुकिङ गरी विद्युत् चोरी नभएको पाइएकाले गाविसलाई विद्युत् चुहावटरहित घोषणा गरिएको केन्द्रका प्रमुख कुशेश्वरप्रसाद साहुले बताए। भद्रपुर विद्युत् वितरण केन्द्रअन्तर्गत १९ गाविस र दुई नगरपालिका छन्। भद्रपुर नगरपालिकालगायत अन्य गाविसमा पनि विद्युत् चुहावट नियन्त्रण अभियान सञ्चालन गरेर निकट भविष्यमै चुहावटरहित घोषणा गरिने साहुले बताए। रासस
हेबी इक्विप्मेन्ट चलाउने नेपाली जनशक्ति खाडी मुलुकतिर आकर्षित भएपछि नेपालका निर्माण कम्पनीले विदेशी कामदार राख्न थालेका छन्। यस्ता इक्विप्मेन्ट चलाउने दक्ष कामदार नेपालमा पाइन छाडेका छन्। भौतिक पूर्वाधारको विकास र विस्तारसँगै हेवी इक्विप्मेन्ट प्रयोग बढे पनि त्यसअनुसारका जनशक्ति नहुँदा स्वदेशी कम्पनीले विदेशीको मुख ताक्नु परेको हो। ठूला क्रेन तथा नयाँ मेसिन चलाउने प्राविधिक नभएपछि कालिका कन्ट्रक्सनले विदेशबाट झिकाएको छ। चल्तीका अरु कम्पनीसँग पनि यस्ता प्राविधिक छैनन्।
दाङमा क्षेत्र नम्बर २ का उम्मेदवार सुशीला चौधरीले बिजयी भएपछि नेपाली काग्रेसले जिल्लामा आफ्नो खाता खोलेको छ। क्षेत्र नम्बर २ की उम्मेदवार चौधरीले आफ्ना निकटतम प्रतिद्न्दी एकीकृत नेकपा माओवादीका होमबहादुर पुनलाई १८ सय ३४ मतले पछाडि पार्दै विजयी हासिल गरेकी हुन। त्यस्तै नेकपा एमालेका उम्मेदवार शान्ता चौधरीले ७ हजार ४ सय २ मत प्राप्त गरि तेस्रो स्थानमा आएकी छन् । यस अघिको निर्वाचनमा यो क्षेत्र एमाओवादीले जितेको थियो। यो विजयसँगै दाङका सबैमा कांग्रेस अगाडि देखिएको छ। क्षेत्र नम्बर १ मा नेपाली कांग्रेसका पार्तीव डिसी चौधरीले ६ हजार ९२,नेकपा एमालेका रेवतीरमण शर्माले ५ हजार ३ सय ९२ र एकीकृत नेकपा माओवादीका नारायणी शर्माले ४ हजार ६ सय ३२ मत प्राप्त गरेका छन। यस्तै क्षेत्र नम्बर ३ मा नेपाली काग्रेसका राजु खनाल ११ हजार १ सय ५३, नेकपा एमालेका लक्ष्मण आचार्य ५ हजार ७ सय ५४ र एकिकृत नेकपा माओबादीका निर्मल आचार्यले ५ हजार ७ सय ५७ मत प्राप्त गरेका छन। यता क्षेत्र नम्बर ४ मा नेपाली काग्रेसका बुद्धिराम भण्डारीले ८ हजार ४ सय ६ , नेकपा एमालेका शंकर पोख्रेलले ६ हजार ६ सय १३ र एकिकृत नेकपा माओवादीका रामजी चौधरीले ३ हजार ७ सय ६७ मत प्राप्त गरेका छन। क्षेत्र नम्बर ५ मा नेपाली कांग्रेसका दिपक गिरीले ७ हजार २ सय १९, नेकपा एमालेका उत्तर वलीले ४हजार ७ सय १२ र एकिकृत नेकपा माओबादीका धिरज शेपाईलीले ३ हजार ६ सय २५ मत प्राप्त गरेका छन। काग्रेसले जिल्लामा पहिलो जीत हासिल गरेपछि बिजय जुलस समेत निकालेको छ। यता जिल्लाको ५ वटै निर्बाचन क्षेत्रको मतपरिणाम बिहीबार बेलुकी सम्म आउने अपेक्षा गरिएको छ।
वैदेशिक रोजगारीका कामदार पठाउने स्रोत मुलुकमध्ये नेपाल सबैभन्दा अव्यवस्थित रहेको पाइएको छ । अन्य स्रोत मुलुकको तुलनामा कम्प्युटराइज्ड प्रणाली नहुनु, आवश्यक कार्यालय तथा जनशक्ति नहुनुका साथै अदक्ष कामदार पठाउनुले नेपाल सबैभन्दा अव्यवस्थित देखिएको आजको कारोबारमा खबर छ । नेपालजस्तै बढी कामदार पठाउने बंगलादेश, श्रींलका र फिलिपिन्सलगायतका मुलुक धेरै व्यवस्थित पाइएको श्रम तथा रोजगार मन्त्रालयका सचिव सुरेशमान श्रेष्ठले बताए । ‘ठगी नियन्त्रणका लागि आवश्यक सबै काम उनीहरुले गरेका छन् ,’ उनले भने । भर्खरै सम्पन्न अन्तर्राष्ट्रिय श्रम संगठनको सम्मेलनमा सहभागिता जनाएर फर्किएका सचिव श्रेष्ठले अन्य मुलुकको अवस्थालाई आधार मान्दा अव्यवस्थित ढंगबाट कामदार पठाउने मुलुकमा नेपाललाई १ नम्बरमा राख्न सकिने बताए । नेपालबाट बार्षिक ३ लाख ५० हजारभन्दा बढी युवा वैदेशिक रोजगारीमा जाने गरेका छन्का ।
त्रिभुवन अन्तर्राष्ट्रिय विमानस्थल भन्सार कार्यालयको मुख्य ढोकाबाट १० वटा ट्रक लहरै निस्किए। गेटबाट निस्कँदा फन्दामा परिएला भन्ने गाडी स्टार्ट गरुन्जेलसम्म पनि कुनै सुइँको थिएन। जब गाडीको लस्कर गेटबाहिर आइपुग्यो, सबैलाई सादा पोसाकका सुरक्षाकर्मीले च्यापच्यापी समाते। यीमध्ये पाँचवटा गाडीमा थाइल्यान्डबाट ल्याइएका तयारी कपडा थिए। अन्नपूर्णमा खबर छ। यही माघ २ गते साँझ भन्सार कार्यालयले छोडेका यी ट्रक सादा पोसाकका सशस्त्र प्रहरीसहित राजस्व अनुसन्धान विभागको टोलीले नियन्त्रणमा लिएको थियो। ती ट्रकमा राखिएका सामान समरिना एक्सपोर्ट इम्पोर्ट प्रालिका नाममा थाई एअरबाट ल्याइएका थिए। र साथमा पक्राउ परेका थिए सोम लामा। राजस्व अनुसन्धान विभागका निर्देशक भरत सुवेदीले विदेशबाट सामान ल्याएर पटकपटक भन्सार छल्ने गरिएको सूचनाका आधारमा भन्सारको मूलढोकाबाटै सामान नियन्त्रणमा लिइएको बताए। अनुसन्धानका क्रममा आधा सामान राजस्व तिरेर र आधा सामान नतिरी भन्सारबाट छुटाएको पाइयो। किशोरले लगाउने सर्ट ११ हजार ५२ वटा, बच्चाका सर्ट आठ हजार नौ सय ३१ वटा, गोलो गला भएको भेस्ट तीन हजार, हाफ सर्ट एक सय ६० वटालगायत २५ हजार थान कपडा ल्याइएको थियो। तर भन्सारमा सेटिङ मिलाएर १५ हजार ९५ थान कपडाको मात्र भन्सार तिरिएको थियो। नियमअनुसार कुल मूल्यको ३० प्रतिशत भन्सार रकम तिर्नुपर्छ। भन्सार छलेर ल्याइएका सामान झन्डै १९ लाख मूल्यका भएको सुवेदीले बताए। राजस्व तिरिएका सामान पनि वास्तविक मूल्यभन्दा निकै कममा आयात गरिएको थियो। बजारमा महँगोमा बिक्री हुँदै आएका ती कपडाको न्यून मूल्यांकन गरिएको थियो। राजस्व छलीमा सामानको सबै मूल्य र बिगोअनुसारको जरिबाना गरी १९ लाख १४ हजार र न्यून मूल्यांकन गरिएको सामानबाट सात लाख ४४ हजार रुपैयाँ असुल गरिएको छ। विमानस्थल भन्सार कार्यालयका प्रमुख भन्सार अधिकृत सुदीपचन्द्र शाहले अन्तिम मूल्यांकनमा हस्ताक्षर गरेर सामान छुटेको अनुसन्धानका क्रममा पत्ता लागेको थियो। विमानस्थल भन्सार कार्यालयका प्रमुख किशोरजंग कार्कीले अनुसन्धान विभागले सामान समातेको पुष्टि गरे।
प्रधानमन्त्री सुशील कोइरालाले एक वर्षभित्रै संविधान निर्माण गरी मुलुकको आर्थिक समृद्धिका लागि जुट्न आग्रह गरेका छन्। पशुपति क्षेत्र परिसरमा अत्याधुनिक प्रसादी भोजनगृह ‘माधवराज सुमार्गी स्मृति भवन’ को सोमबार उद्घाटन गर्दै उनले भने– ‘एक वर्षभित्रै संविधान आउँछ, सबै पार्टी प्रतिबद्ध बनौं, शान्ति, स्थायित्व र लोकतान्त्रिक संविधान निर्माणका लागि सबै लागि परौँ, संविधान निर्माणपछि मुलुकले आगामी १० वर्षभित्र ठूलो फड्को मार्नेछ।’ प्रधानमन्त्री कोइरालाले जुनसुकै परिवर्तन र व्यवस्थामा पनि धर्मको लोप हुन नसक्ने बताउँदै धर्म र अध्यात्मका गुणलाई सम्मिश्रण गर्न सकिए नेपाली राजनीतिले नयाँ उचाई लिने बताए। प्रधानमन्त्री कोइरालाले ऐतिहासिक, धार्मिक, सांस्कृतिक तथा प्राकृतिक सम्पदाले धनी भएर पनि पद्धतिको अभावमा मुलुकमा विकासले गति नसकेको उल्लेख गरे। कार्यक्रममा पूर्व प्रधानमन्त्री एवम् एकीकृत नेकपा माओवादीका अध्यक्ष पुष्पकमल दाहालले देशको राजनीतिक सङ्क्रमणलाई अन्त्य गरी शान्ति र समृद्धिका निम्ति संविधान निर्माणको प्रक्रियालाई टुङ्ग्याएर सम्पूर्ण तागत आर्थिक विकासमा लगाउनुपर्ने बताए। ‘युगान्तकारी परिवर्तनलाई संस्थागत गर्न संविधान निर्माण प्रक्रियामा छाँै, छिट्टै यसलाई पूर्णता दिएर आर्थिक समृद्धिको बाटोमा सबै जुट्नुपर्छ’ –उनले भने। पूर्व प्रधानमन्त्री एवम् नेकपा (एमाले) का वरिष्ठ नेता माधवकुमार नेपालले मुलुकलाई सङ्क्रमणबाट निकास दिएर छिटो आर्थिक समृद्धिको बाटोमा लैजान सबै राजनीतिक दलबीच सहकार्य हुनुपर्ने बताए। उनले पुरातात्विक, धार्मिक तथा सांस्कृतिक सम्पदाको संरक्षण गरी तिनलाई पर्यटन प्रवद्र्धनमा उपयोग गर्नुपर्ने खाँचो औँल्याए। संस्कृति, पर्यटन तथा नागरिक उड्डयनमन्त्री भीमप्रसाद आचार्यले पुरातात्विक महत्वका सम्पदाको संरक्षण गर्दै धार्मिक पर्यटनको प्रवद्र्धन गर्नुपर्छ भने । समाजसेवी डा. उपेन्द्र महतोले आमनेपाली जनतामा देशभक्तिको भावना आएपछि मात्र देश समृद्ध बन्नसक्छ भने। श्रीमुक्तिनाथ पीठाधिश्वर स्वामी कमलनयनाचार्यले धार्मिक देवस्थल र मठमन्दिरलाई बेवास्ता गरेर मुलुकको आर्थिक समृद्धि हुन नसक्ने बताए। माधवराज सुमार्गी स्मृति प्रतिष्ठानका अध्यक्ष अजयराज सुमार्गी (पराजुली) ले परम्परागत धर्म संस्कारलाई आधुनिकतासँग जोडेर लैजानुपर्नेमा जोड दिए। माधवराज प्रतिष्ठानले पशुपति क्षेत्र परिसरमा निर्माण गरेको प्रसादी भोजनगृह ‘माधवराज सुमार्गी स्मृति भवन’ पशुपति क्षेत्र विकास कोषलाई हस्तान्तरण गरिएको थियो । प्रधानमन्त्री कोइरालाले भोजनगृहको साँचो पशुपति क्षेत्र विकास कोषका सदस्य सचिव डा. गोविन्द टण्डनलाई हस्तान्तरण गरे। भवन परिसरको शिलालेखको पनि प्रधानमन्त्री कोइरालाले अनावरण गरेका थिए। कोषको करिब छ रोपनी क्षेत्रफलमा झण्डै रु सात करोडको लागतमा निर्मित स्मृति भवनमा ५०० जना सिट क्षमताको सभाहल तथा अर्को थप अढाई सय गरी एक हजारजना बस्न सक्ने क्षमताको हल बनाइएको छ । रासस
बालगृह तथा बालसंरक्षणका सम्बन्धमा विभिन्न सञ्चार माध्यममा आएका समाचार प्रति केन्द्रीय बालकल्याण समितिको गम्भीर ध्यानाकर्षण भएको जनाएको छ। बिहीबार केन्द्रीय बालकल्याण समितिले पत्रकार सम्मेलन गरी आफ्नो धारणा तथा कार्यक्रम स्पष्ट पारेको हो। यसै क्रममा विधानमा बालबालिका राख्ने व्यवस्था नभएको आमाघरको नाममा रहेका वृद्धवस्था व्यवस्थापन तथा सामाजिक कल्याण गुठी नामक संस्थामा बालबालिका पनि राखिएको बारे केन्द्रीय तथा जिल्ला बाल कल्याण समिति काठमाडौ लगायतले अनुगमन गरेको थियो। उक्त वृद्धाश्रमका लागि सञ्चालित स्थान बालबालिकाका लागि उपर्युक्त नदेखिएकाो, के कति बालबालिका आइपुगे भन्ने अभिलेख तथा उनीहरुको व्यक्तिगत विवरणसमेत नभएको बिना अभिलेख बालबालिकालाई त्यहाँबाट अन्यत्र पठाएको देखिएपछि तत्काल बालबालिकाको संरक्षणमा ध्यान दिनुपर्ने हुँदा बालबालिकालाई उद्दा गरिएको आज जारी विज्ञप्तिमा जनाएको छ। प्रेस विज्ञप्तिको सम्पूर्ण विवरण यस्तो छ।
बृहत् शान्ति सम्झौताविपरीत द्वन्द्वकालीन मुद्दालाई पुनरावृत्ति गर्दै चितवनबाट परशुराम पौडेललाई पक्राउ गरिएको भन्दै नेकपा–माओवादीले आपत्ति जनाएको छ। माओवादी अध्यक्ष वैद्यले आज जारी गरेको विज्ञप्तिमा “द्वन्द्वकालीन मुद्दालाई खारेज गरिनुको सट्टा उल्टो पुनरावृत्ति गरेर पौडेललाई गिरफ्तार गरिएको” उल्लेख छ। वैद्यले गिरफ्तार गरिएका पौडेललाई अविलम्ब रिहाई गर्न माग गरेका छन्। गोरखा फुजेलका कृष्ण अधिकारीको हत्याको आरोपमा केही दिनअघि प्रहरीले पौडेललाई चितवनमा पक्राउ गरेको थियो। छोराका हत्यारालाई कारबाही हुनुपर्ने माग गर्दै अधिकारीका बुबा र आमा लामो समयदेखि वीर अस्पतालमा आमरण अनसनमा छन्।
अध्याँरो अनि गुम्म परेको कोठा। त्यस्तै दुई सय जना जति अट्ने हल खचाखच भरीएको थियो। सबैको शरीरबाट तर्तरी पसिना चुहिरहेको थियो तर हलमा उपस्थित दर्शकहरुको ध्यान मञ्चमा प्रस्तुत अभिनयभन्दा दायाँबायाँ गएन। झण्डै दुई घण्टा एउटै कुर्सीमा बसाएर दर्शकहरुलाई आफूतिर आकर्षित गर्ने नाम चलेका कुनै ठूला कलाकार थिएनन्, बरु इटहरीका ससाना स्कुले विद्यार्थीहरु थिए। जसले अभिनय र निर्देशनमार्फत् शनिबार इटहरीमा आयोजित स्कुल थिएटरको चौथो श्रृंखलामा आफूलाई खरो प्रमाणित गर्दै थिए। दुई चरणमा ६ ओटा गीति नाटक र ६ वटा नाटक मञ्चन गर्न भ्याएका स्कुले नानीहरुले छोटो समयका सन्देश मुलक नाटकमा गरेको दमदार अभिनयबाट वरिष्ठ साहित्यकार, गीतकार, संगीतकार तथा गायक गणेश रसिक छक्क परे। 'मैले राजधानीका विभिन्न थिएटरहरुमा पनि नाटक हेरेको छु,' प्रतिक्रिया दिँदै उनले भने, 'तर यी स्कुले नानीहरुले गरेका नाटक पृथक छन् अनि छोटा भएर पनि सन्देश मुलक छन्।’ सामाजिक चेतना देखि मानविय संवेदना बोकेका नाटकले आफु प्रभावित भएको र सिक्ने अवसर पाएको उनको प्रतिक्रिया थियो। पुरै समय नाटक हेरिसकेपछि कवि तथा साहित्यकारहरु मनु मन्जिल, उपेन्द्र सुब्बा, मिश्र बैजयन्ती, गंगा सुवेदी, कलाकार प्रकाश आङ्देम्बे लगायतले बालबालिकाले प्रस्तुत गरेको कलाको प्रशंसा गरेका थिए। स्कुल थिएटरमा बालबालिकाको अभिनय मात्र थिएन। निर्देशमा पनि उनीहरुको योगदान उत्तिकै थियो। 'तीनवटा नाटक त भर्खरै एसएलसी दिएर बसेकी मन्जिल खुलाल आफैले निर्देशन गरेकी हुन्,' अभिनय गर्दै जाँदा बालबालिकामा निर्देशन क्षमता समेत विकास भएको जनाउँदै स्कुल थिएटरको आयोजक संस्था कलालय इटहरीका अध्यक्ष सोनु जयन्तीले भने, 'सुदिप मगर, सम्पत चौधरीले दुइ–दुई वटा तथा सुजाता अधिकारी र सिजन दाहालले एक–एक वटा नाटक निर्देशन गरेका थिए।' नाटक हेर्न झापा, मोरङ, सुनसरीका कलाकार, साहित्यकारहरु भेला भएका थिए भने। विभिन्न विद्यालयका अभिभावक र शिक्षकहरु समेत ठूलो संख्यामा उपस्थित थिए। कलालय इटहरीले विगत चारवर्षदेखि गर्दै आएको स्कुल थिएटरको चौथो संस्करणमा इटहरीका १२ स्कुलका ६५ विद्यार्थी सहभागी थिए। स्कुल थिएटर मञ्चनमा कोशी सेन्ट जेम्स उमावि, एस ओ एस हर्मन माइनर स्कुल, डिभिएम, इटहरी चिल्ड्रेनलगायत विद्यालयका विद्यार्थीहरुको सहभागीता रहेको कलालयले जानकारी दिएको छ। स्कुल थिएटरको लागि कलालयले विगत एक महिनादेखि बालबालिकाहरु अभ्यासमा जुटाएको थियो। बालबालिकाको सृजनात्मक प्रतिभामा बाहिर ल्याउन र उनीहरुको नेतृत्व क्षमता विकासमा अभ्यासले सहयोग पुर्याएको जयन्तीले बताए।
अन्तरिम चुनावी मन्त्रिपरिषद् अध्यक्ष खिलराज रेग्मीले आफ्नो खेत रहेको माडीफाँट वरिपरि चक्रपथ बनाउन बजेट विनियोजन गराएका छन् । पोखराथोकको धोवादीमा घर भएका रेग्मीको माडीफाँटमा १८ रोपनी खेत छ । खेतैखेत मात्र भएको माडीफाँटमा पर्यटकीय पूर्वाधार वा बजार बस्न सक्ने अवस्था छैन् । बर्षामा पूरै फाँट जलाम्य र हिँउँदमा पनि दलदले हुने भएकाले सहरीकरणको सम्भावना नभएको स्थानीयबासीकोको भनाई छ । तर रेग्मी नेतृत्वको सरकारले चक्रपथका लागि ३५ लाख रुपैयाँ छुट्याएको आजको कान्तिपुरमा खबर छ । माडीफाँट वरपरका सबै गाउँ समेट्ने गरी अन्नपात ओसार्न गाविसको बजेटबाटै बाटो खनिसकिएको छ । ती वस्तीमा पुग्ने बाटो सुधारका लागि भने कुनै योजना परेको छैन । ‘बरु गाविसबाट खनिएको बाटो स्तरोन्नति गर्न सके फाइदा पुग्थयो,’ पोखराथोकका रनबहादुर कुमालले भने, ‘खेतैखेतमा चक्रपथ बनाउनुभन्दा पुरानै बाटोलाई राम्रो बनाउन बजेट खाँचो छ ।’ कुनै अध्ययन र विस्तृत डिजाइनबिना नै माडीफाँटमा चक्रपथ खोल्ने भन्दै बजेट बिनियोजन गराइएको हो । चक्रपथको सर्भे, डिवाइन, इस्टिमेट केही पनि नबनेको सडक डिभिजन कार्यालय पाल्पाका प्रमुख कर्णबहादुर रानाभाटले बताए । ‘बजेट छुट्याइएकाले सर्भे र सडक खन्ने काम यसै बर्ष सुरु गर्न सकिन्छ,’ उनले भने । माडीफाँट वरपर चक्रपथ बनाउने भौतिक पूर्वाधार मन्त्रालयबाट प्रस्तावित योजना होइन । बजेट भाषण सुनेपछि मात्र भौतिक पूर्वाधार मन्त्रालयका अधिकारीले उक्त योजनाबारे थाहा पाएका हुन् । रेग्मीको दबाबमा अर्थ मन्त्रालयबाट बजेट बनाउने क्रममा उक्त योजना राखिएको हो ।
गीतकार एवं कवि विनोद गौचन पोखराको फेवासिटी अस्पतालमा भर्ना भएका छन्। पिसाव नलीमा समस्या भएकाले शुक्रबार भर्ना गरिएको उनको परिवारले जनाएको छ। चिकित्सकले स्वास्थ्यमा सुधार भैरहेको बताएका छन्। गौचन काठमाडौंमा छातीको इन्फेक्सनको उपचार गराएर मंसिर अन्तिम साता गृहनगर पोखरा फर्केका थिए। उनलाई काठमाडौंमा चिकित्सकले दुई महिनाका लागि औषधि दिएका छन्। पोखरा फर्केपछि पिसाबको समस्या देखा परेकाले उनी फेवासिटीमा भर्ना भएका हुन्। गौचनले लेखेका चर्चित गीतहरुमा 'जति माया लाए पनि जति कसम खाए पनि, तगारोमा रुमाल राखि बाटो छेक्यौ तिम्ले, कस्तो ठाउँमा फूल्यौ तिमी टिप्नै गारो भो' लगायत छन्। उनका 'ढुँगेसाँघुको मेलैमा र पोखरामा फूल फुल्दैन' प्रकाशित दुई पुस्तक छन्। लुम्ले कविता गाउँ अभियानका उनी परिकल्पनाकार हुन्। कला, साहित्य र संगीत मार्फत पर्यटन प्रर्बधन गर्न २०६५ चैतमा पोखरा मास्तिरको लुम्लेलाई कविता गाउँ घोषणा गरिएको थियो।
रुपैयाँ लुटिएको नाटक गर्ने कञ्चनपुरको रैकवार बिचवा गाविस वडा नम्बर ४ का प्रेमचन्द्र राना अन्ततः आफै प्रहरीको फन्दामा परेका छन्। जिल्ला प्रहरी कार्यालय कैलालीले अनुसन्धान पश्चात उनी आफैले रुपैयाँ लुटिएको नाटक गरेको पत्ता लगाएको छ। प्रहरीले लुटिएको भनिएको साढे तीन लाख रुपैयाँ धनगढी नगरपालिका वडा नम्बर १० घुईयाँघाटबाट बरामद गरेको छ। रानालाई प्रहरीले नियन्त्रणमा लिएर थप अनुसन्धान गरिरहेको प्रहरी उपरिक्षक मोहनदेव जोशीले जानकारी दिएका छन्। रानाले सोमबार अत्तरीयास्थित बैंक अफ काठमाण्डुबाट झिकेको रकम एकजना महिलालाई दिएको प्रहरीले अनुसन्धानका क्रममा पत्ता लगाएको छ। ती महिलाले सो रकम आफ्नी भाउजुलाई राख्न दिएको अवस्थामा प्रहरीले बरामद गरेको छ। 'रानाले एउटी महिलालाई दिएको र उनले समेत भाउजुलाई राख्न दिएको अवस्थामा रकम भेटिएको हो' प्रहरी उपरिक्षक जोशीले भने–'ती महिलाकी भाउजुले बाकसमा लुकाएर राखेको अवस्थामा रुपैयाँ भेटिएको छ।' प्रहरीले राना र ती महिलाबीच कुनै अनैतिक सम्बन्ध रहेको हुनसक्ने आशंका गरेको छ। प्रहरीले ती महिलाको परिचय भने सार्वजनिक गरेको छैन। 'उनीहरुबीच कुनै सम्बन्ध देखिन्छ। रकम दिएको घरका मान्छेले थाहा पाए गाह्रो हुन्छ भनेर यो नाटक गरेको हो' प्रहरीले दावी गरेको छ। रानाले म्यादी प्रहरीको पोशाकमा आएका दुई जनाले आफूलाई लुटपाट गरेको बताएका थिए। रुपैयाँ बोकेर से २ प २७१० नम्बरको मोटरसाइकलमा घरतर्फ गैरहेको समयमा आफु लुटपाटमा परेको भन्दै रानाले प्रहरीलाई खबर गरेका थिए। उनले प्रहरीसँगको सुरुवाती बयानमा मोटरसाइकल रोकेर एक जनाले पेस्तोल र अर्को एकजनाले खुकुरी तेर्स्याएको बताएका थिए। साढे तीन लाख रुपैयाँ बोकेर हिँडेका व्यक्तिले पैदल आएका व्यक्तिले मोटरसाइकल रोकेर लुटपाट गर्‍यो भनेको कुरालाई आशंका गर्दै प्रहरीले अनुसन्धान थालेको थियो। रानाले आफू लुटपाटमा परेको भनेको स्थान डेढ महिना अघि नबिल बैंक महेन्द्रनगर शाखाको २ करोड ३० लाख ६० हजार रुपैयाँ लुटिएको स्थान हो। मालाखेती गाविसको चौकीडाँडामा मंसिर २५ गते नबिल बैंकको महेन्द्रनगर शाखाबाट धनगढीस्थित नेपाल राष्ट्र बैंकमा जमा गर्न ल्याउँदै गरेको रकम बोकेर ल्याएको म १ ज १४६ नम्बरको गाडीलाई ट्राफिक प्रहरीको पोशाकमा रहेका व्यक्तिले रोकेर रकम लुटिएको थियो। सो घटनाका बारेमा प्रहरीले अहिलेसम्म कुनै पत्ता लगाउन सकेको छैन। घटनाका बारेमा नेपाल प्रहरीको केन्द्रिय अनुसन्धान ब्युरोको टोलीले समेत अनुसन्धान गरेको थियो। नबिल बैंकको घटनाले निकै आलोचित बनेको प्रहरीले छोटो समयमै त्यही प्रकृतिको घटना दोहोरिए पछि घटनालाई गम्भीरताका साथ लिएको थियो। प्रहरीले गम्भीरताका साथ अनुसन्धान सुरु गरेपछि लुटपाट भएको करिव ५ घण्टा भित्रै घटनाको वास्तविकता खुलेको छ। यस्तो थियो समाचार
विशेष अदालतले नेपाल बिद्युत प्राधिकरणलाई गुणस्तरहिन ट्रान्सफर्मर विक्री गरेको आरोपमा चिनियाँ कम्पनी हुवेई सनलाइट इलेक्ट्रिकका महाप्रवन्धक हु चेङ छिङसँग १७ करोड ५० लाख रुपैयाँ धरौटी मागेको छ । त्यस्तै विषेशले कम्पनीका अख्तियारप्राप्त प्रतिनिधि चु यि थियाङसँग एक करोड ५० लाख, र प्राधिकरणका कार्यकारी निर्देशक रोमश्वर यादवसँग चार करोड रुपैयाँ धरौटी मागेको छ । धरौटी रकम तिर्न नसकेपछि चेङलाई डिल्लाीबजार कारागार चलान गरिएको छ । यादवलाई भने अन्य मुद्दाको समेत अनुसन्धानका लागि अख्तियारकै हिरासतमा पठाइएको बिशेषका प्रवक्ता दण्डपानी लामिछानेले बताए । विषेशले सो मुद्दाका सम्पूर्ण विपक्षीसँग बाट २४ करोड चार लाख २५ हजार रुपैयाँ धरौटी मागेको छ । जसमध्ये १४ जना धरौटी बुझाएर रिहा भएका छन । अदालतले प्राधिकरणका कार्यकारी निर्देशक रामेश्वर यादवसँग चार करोड रुपैयाँ धरौटी मागेको छ भने पूर्व कार्यकारी निर्देशक डा. जीवेन्द्र झालाई साधारण तारेखमा राख्न आदेश दिएको छ । अदालतले प्रतिबादीहरुसँग २५ हजारदेखि १७ करोड ५० लाख रुपैयाँसम्म धरौटी मागेको छ । बिशेषका अध्यक्ष न्यायाधीश केदारप्रसाद चालिसे, सदस्यद्धय मोहनरमण भट्टराई र भुपेन्द्रप्रसाद राईको इजलासले मुद्दा दायर गरिएका २६ प्रतिबादीमध्ये २३ संग धरौटी मागेको हो । प्रतिबादीमध्येका ठेकेदार कम्पनी हुवेई सनलाइटका अध्यक्ष ली दाओ गु र नेपाल एजेन्ट अमर राजभण्डारी फरार छन । चिनियाँ ठेकेदार कम्पनीले नेपाल बिद्युत प्राधिकरणसँगको पूर्व सम्झौता बिपरित ट्रान्सफर्मर उपलव्ध गराउ“दा तामाको तारको सट्टा आल्मुनियमको तार हालेर पठाएर अनुचित लाभ लिएको विषेशको ठहर छ । यस्तै कार्यकारी निर्देशक यादवले कम गुणस्तरको ट्रान्सफर्मर ल्याई संस्थालाई नोक्सानी पार्ने काममा प्रत्यक्ष संलग्न भएको देखिएको विषेशले जनाएको छ । ‘खरिद प्रक्रियाको हरेक चरणमा रामेश्वर यादवको प्रत्यक्ष संलग्नता रही गुणस्तरहीन सामान खरिद गरी बदनियत चिताई भ्रस्टाचार गर्ने मनशाय राखी नेपाल विद्युत प्राधिकरणलाई गैरकानूनी हानी नोक्सानी र आफू समेतलाई गैरकानूनी लाभ लिएको देखिएको छ ।’ बिशेषको आदेशमा उल्लेख छ । यसअघि नेपाल बिद्युत प्राधिकरणले खरिद गरेको ट्रान्सफर्मर गुणस्तरहिन भएको भन्दै अख्तियार दुरुपयोग अनुषन्धान आयोगले ठेकेदार कम्पनीका तीन, नेपाली ऐजेन्ट र प्राधिकरणका कर्मचारीबिरुद्ध मुद्दा दायर गरेको थियो । अख्तियारले कुल ४१ करोड १८ लाख ५० हजार पा“च सय ७१ रुपैया“ ७३ पैसा भ्रष्टाचार भएको ठहरसहित बिशेष अदालतमा मुद्दा दायर गरेको थियो । ९ भदौंमा दायर मुद्दामा अभियुक्तहरूबाट बिगो, सो बराबरको जरिवाना र १० वर्षसम्म कैद सजाय माग गरिएको छ । ट्रान्सफर्मर खरिद प्रकरणमै अख्तियारले साइजको अर्को मुद्दा समेत बिशेषमा दर्ता गरेको छ । २८ भदौंमा अख्तियारले दोस्रो मुद्दा बिशेषमा दर्ता गरेको हो । जसमा ८ जना पहिलो मुद्दामा रहेका विपक्षी समेत छन । १४ धरौटीमा रिहा यसैबीच विपक्षीमध्येका १४ जना धरौटीमा रिहा भएका छन । रिहा हुनेमध्ये तीन जनाको बैक ग्यारेन्टी छ भने अन्यले नगद धरौटी तिरेका छन । ठेकेदार कम्पनीका चु यि थियाङ एक करोड ५० लाख, सेन्धु यादव १५ लाख र शे्खरकुमार दत्त १५ लाख बैंक जमानत राखेर धरौटीमा रिहा भएको विषेशले जनाएको छ । विपक्षीहरु टीकाराम बिसी, चिरञ्जीवि शर्मा पौडेल, सुरेन्द्रप्रसद पनेरु, महेश प्रसाद आचार्य, देव शर्मा पौडेल, कृष्ण ब थापा कृष्ण केसी, भरत रुपाखेती प्रमोद रिजाल मदनराज चापागाई र प्रज्जवल पाण्डे नगद धरौटी बुझाएर रिहा भएका छन् । हु चेङ छिङ १७ करोड ५० लाख, चु यि थियाङ एक करोड ५० लाख रोमश्वर यादव चार करोड महेशप्रसाद आचार्य एक लाख ५० हजार देव शर्मा पौडेल एक लाख कृष्णबहादुर थापा एक लाख कृष्णबहादुर केसी एक लाख भरत रुपाखेती ७५ हजार प्रमोद रिजाल ५० हजार मदनराज चापागाई १५ लाख प्रज्वल पाण्डे १५ लाख टीकाराम बिसी एक लाख चिरञ्जीवि शर्मा पौडेल एक लाख ५० हजार, हरिशबहादुर पाल एक लाख ५० हजार सुरेशकुमार कटुवाल एक लाख सुशीलप्रसाद खनाल एक लाख सेन्धु यादव १५ लाख सुरेन्द्रप्रसाद पनेरु १५ लाख शेखरकुमार दत्त १५ लाख सुरेन्द्रराज जोशी १५ लाख नारायण्ँप्रसाद चौधरी एक लाख सरोज श्रेष्ठ २५ हजार कैलाश प्रसाद अटल एक लाख २५ हजार
पाल्पाको सदरमुकाम तानसेनबाट उत्पादित फोहोर व्यवस्थापनका लागि तानसेन–१२ सम्मोबारीमा स्थापित सेनेटरी ल्यान्डफिल्ड साइट सञ्चालनमा आएको एक वर्ष नपुग्दै बन्द हुन पुगेको छ। तानसेन नगरपालिकाभित्रबाट उत्पादित फोहोर सेनेटरी ल्यान्डफिल्ड साइटमा फ्याँक्न नपाएपछि तानसेनको फोहोर व्यवस्थापनमा समस्या देखापर्ने अवस्था आएको छ। तानसेन नगरपालिका र स्थानीय बासिन्दाबीच भएको सम्झौता नगरपालिकाले नमानेपछि स्थानीयले फोहोर फ्याँक्न रोक लगाएका हुन्। सेनेटरी ल्यान्डफिल्ड साइट समन्वय समितिका अध्यक्ष विष्णु कार्कीका अनुसार फोहोर व्यवस्थापन गर्ने उद्देश्यले सञ्चालित गरिएको ल्यान्डफिल्ड साइटको उचित प्रयोग हुन नसकेकाले असोज ४ गतेदेखि साइट पूर्णरुपमा बन्द गर्ने निर्णय गरिएको हो। समितिका सदस्य शिवबहादुर खत्रीले पटकपटक सेनेटरी ल्यान्डफिल्डको व्यवस्थाअनुसार फोहोर फ्याँक्न आग्रह गर्दा पनि नसुनी फोहोर डम्पिङ साइटमा फालिएको थियो। त्यसरी फोहोर फाल्दा विभिन्न समस्यासमेत खेप्न परेको गुनासो स्थानीयको रहेको छ। यसैबीच तानसेन नगरपालिकाले सेनेटरी ल्यान्डफिल्ड साइटको अवधारणाअनुसार फोहर व्यवस्थापन गर्ने अवस्था नबनुन्जेल फोहर फ्याँक्न नदिने निर्णयसहितको पत्र नगरपालिकामा बुझाएको र त्यसको बोधार्थ जिल्ला प्रशासन कार्यालयमा पठाएको समितिले जनाएको छ। रासस
एमाओवादीले निर्वाचनमा नीतिगत संस्थागत र प्रक्रियागत गरी तीन तहबाट धाँधली र षडयन्त्र भएको निष्कर्ष निकालेको छ । धाँधलीबारे उच्चस्तरिय स्वतन्त्र छानबिन आयोग बनाएर छानबिन गर्नुपर्ने सुझाबसहितको प्रतिवेदन एमाओवादीको आन्तरिक कार्यदलले तयार पारेको आजको नयाँ पत्रिकामा खबर छ। एमाओवादीले संविधानसभा निर्वाचनमा धाँधलीबारे तथ्य संकलन गर्न नेता वर्षमान पुनको नेतृत्वमा कार्यदल गठन गरेको थियो । कार्यदलले एक साता लगाएर तयार पारेको ६३ पेज लामो प्रतिबेदन पार्टी अध्यक्ष प्रचण्डलाई मंगलबार बुझाएको छ । कार्यदलले राज्य र पार्टीबाट पनि उच्चस्तरिय छानबिन समिति बनाएर थप अध्ययन गर्नु पर्ने सुझाव दिएको छ । नीतिगत संस्थागत र प्रक्रियागत धाँधली भएको हाम्रो निष्कर्ष छपार्टी कार्यालयमा पार्टी अध्यक्ष प्रचण्डलाई प्रतिवेदन बुझाउँदै कार्यदलका संयोजक अनन्तले भनेस्वतन्त्र आयोग बनाएर राज्यबाट अध्ययन गर्नुपर्छ । पार्टीले पनि उच्चस्तरिय छानबिन समिति बनाएर थप छानबिन गर्नुपर्छ । प्रतिवेदन बुझेपछि अध्यक्ष प्रचण्डले कार्यालयको बैठकबाट प्रतिवेदनलाई अन्तिम रुप दिएर बुधबार अपरान्ह सार्वजनिक गरिने बताए । एमाओवादी केन्द्रीय समितिको १० मंसिरमा बसको बैठकले निर्वाचन धाँधली भएको निष्कर्ष निकाल्दै तथ्य र धाँधलीको रुप संकलन गर्न नेता अनन्तको संयोजकत्वमा पाँच सदस्यीय कार्यदल गठन गरेको थियो । कार्यदलको प्रतिवेदनमा मतदान सम्पन्न भएपछि मतपेटिका ढुवानी गर्दामतपेटिका गणना गर्दाभण्डारणस्थलबाट मतपेटिका मतगणना केन्द्रसम्म पुर्‍याउँदा धाँधली भएको निश्कर्ष निकालेको हो ।
काठमाडौँको क्षेत्र नं. ४ को मतगणना सुरु भएको छ । विरेन्द्र अन्तर्राष्ट्रिय सम्मेलनकेन्द्रको भवनमा मतगणनामा गर्न लागिएको छ । क्षेत्र नंं. ४ को खड्ग भद्रकाली,गाविस को मतपेटीका खोलेर यसक्षेत्रको मतगणना सुरु भएको हो । सो क्षेत्रमा कांग्रेसका युवा नेता गगन थापा, एमाओवादीका नन्दकिशोर पुन र एमालेका निर्मल कुईँकेल प्रतिस्पर्धामा छन् । त्यसै गरि रौतहटको क्षेत्र नं. १ जहाँ माधव कुमार नेपाल उम्मेदवारी छ र तनहुँको क्षेत्र नं. १ र २ मा पनि मतगणना भइरहेको छ । तनहुँ क्षेत्र नं. २ मा कांग्रेसका रामचन्द्र पौडेल उठेका छन् ।
धापासीस्थित ग्राण्डी अस्पतालमा मन्त्री छान्न बसेको एमाले स्थायी समितिको बैठक टुंगिएको छ। बैठकले पार्टी अध्यक्ष झलनाथ खनाल, संसदीय दलका नेता केपी शर्मा ओली र उपाध्यक्ष वामदेव गौतमलाई मन्त्रीहरुको अन्तिम नामावली तयार गर्ने जिम्मा दिएको छ। 'तीन जना नेताले स्थायी कमिटिका सदस्यहरुको राय लिएर मन्त्रीको नाम जतिसक्दो चाँडो टुंग्याउनु हुन्छ,' एमाले सचिव शंकर पोखरेलले सेतोपाटीलाई भने। ओली भर्ना भएको ९१६ नम्बरको कोठामा दुई घन्टा बसेको बैठककले विषयवस्तुको ज्ञान,अनुभव, क्षेत्रीय, जातीय तथा लैंगीक प्रतिनिधत्व गराउने निर्णय गरेको छ। सकेसम्म प्रत्यक्ष निर्वाचनमा जितेका सभासदलाई मन्त्रीमा ल्याइने छ। पार्टी सञ्चालनको पद्दति ख्याल नगरी ओली भर्ना भएकै अस्पतालमा गएर बैठक गरेको भनि असन्तुष्ट वरिष्ठ नेता माधवकुमार नेपाललाई भने पार्टीले मन्त्री छान्ने विषयमा वेवस्ता गरेको छ। बिहान ९ बजे ग्राण्डीमा बोलाइएको स्थायी समितिको बैठकमा नेपाल अनुपस्थित भएकैले निर्णयविहिन भएको थियो। दिउँसो साढे २ बजे पुनः अस्पतालमै बसेको बैठकमा नेपाल सोही कारण देखाउँदै अनुपस्थित रहेपनि स्थायी समितिले उक्त निर्णय गर्यौ।
न्युजिल्याण्डमा भइरहेको एकदिवसीय विश्वकप क्रिकेटको छनोट प्रतियोगिता अन्तर्गतको दोस्रो खेलमा नेपालले जितको लागि २५० रनको विजय लक्ष्य पाएको छ। न्यूजील्याण्डको क्विन्सटाउन क्रिकेट मैदानमा निर्धारित ५० ओभरको खेलमा पहिला ब्याटिङ गरेको स्कटल्यान्डले ७ विकेट गुमाउँदै २ सय ४९ रन बनाएको छ। स्कटल्यान्डका लागि फ्रेडी कोलम्यानले नटआउट रहँदै ६४ रन बनाए। टस जितेर फिल्डिङ रोजेको नेपालका लागि सोमपाल कामीले तीन विकेट लिए। यस्तै सागर पुनले दुई र वसन्त रेग्मी र शक्ति गौचनले एकएक विकेट लिएका थिए। नेपाल र स्कटल्यान्ड दुबैलाई अघिल्लो चरणमा पुग्नका लागि आजको खेल जित्नै पर्ने दबाबमा छन्। पहिलो खेलमा युएईसँग भारी रन अन्तरले हारेको नेपाल आज पराजित भएमा अघिल्लो चरणमा पुग्ने सम्भावना न्यून हुनेछ। चोटका कारण कप्तान पारस खड्का बिना खेलमा उत्रेको नेपालको कप्तानीको भार ज्ञानेन्द्र सम्हालीरहेका छन् भने अस्वस्थताका कारण सुभास पनि खेलमा छैनन। उपकप्तानीको भार सम्हालेका बिनोद भण्डारीले आज विकेट किपिङ सम्हालेका थिए ।
चुनाव प्रचार प्रसारको क्रममा गोरखा क्षेत्र नं १ को बतासेमा आयोजीत आमसभामा जादै गरेका नेपाली कांग्रेसका प्रचार समिति संयोजक डा. मिनेन्द्र रिजालकेन्द्रीय सदस्य सुरेन्द्र पाण्डे र केन्द्रीय कार्यालयका मुख्य सचिव चीनकाजी श्रेष्ठ चढेको गाडीमा एमाओवादीका कार्यकर्ताले ढुंगामुढा गरेका छन् । डाडावरीपरिबाट लगातार ढुङ्गा मुढा गरेपछि कांग्रेसी नेता चढेको गाडी सदरमुकाबाट गोरखाको तीनमाने भञ्ज्याङबाट अगाडि बढ्न सकेको छैन। सुरक्षाकर्मीले अवरोध हटाउने प्रयास गर्दै हुनुहुन्छ रिजालले सेतोपाटीसँग भनेअवरोध खुलेपछि हामी अगाडि बढ्छौ । एमाओवादीका कार्यकर्तालाई हटाउन र स्थितिलाई साम्य पार्न प्रहरीले हवाई फायर गरेको छ । अघि बाटामा दुई ठाउँ पनि उहाँहरुले माथिबाट ढुङ्गा हान्नु भएको थियोसुरक्षाकर्मीले माओवादी कार्यकर्ता धपाएपछि हामी अगाडि बढेका हौरिजालले भने । गोरखा क्षेत्र नम्बर १ मा एमाओवादीका नेता डा.बाबुराम भट्टराई र नेपाली कांग्रेसका किरणबाबु श्रेष्ठ र नेकपा एमालेका रामसरण बस्नेत चुनाव प्रतिष्पर्धामा छन् ।
महानगरीय ट्राफिक प्रहरी महाशाखाले सवारी दुर्घटना न्यूनीकरण तथा सडक सभ्यता अभिवृद्विका लागि आयोजना गरेको सडक सुरक्षा प्रदर्शनीको डेढ लाख बढी दर्शकले अवलोकन गरेका छन् । “दुर्घटनाबाट बचौँ र बचाऔँ” भन्ने मूल सन्देशका साथ यही जेठ १ गतेदेखि आयोजना गरिएको उक्त प्रदर्शनी अवलोकन गर्नेमा खासगरी विद्यार्थीको सङ्ख्या अत्यधिक रहेको थियो । सडक सुरक्षा, ट्राफिक प्रहरीको पुराना पोसाक, नियम, अधिकभार, अधिक यात्रु, सडकपेटीको अवस्था, नियम पालना नगर्दा निम्तने दुर्घटना विषयका महाशाखाका ११, विद्यालयका १४ र विभिन्न सङ्घसंस्थाका गरी ३० प्रदर्शनी कक्ष राखिएको थियो । प्रदर्शनीलाई रोचक र आकर्षक तुल्याउन राष्ट्रिय कलाकारद्वारा सडक सुरक्षासम्बन्धी प्रहसन, गीतसङ्गीत प्रस्तुत गरिएका थिए । मादकपदार्थ सेवनलगायत कारण सवारी दुर्घटनाबाट हुने धनजनको क्षति न्यूनीकरण गर्ने उद्देश्यका साथ आयोजना गरिएको प्रदर्शनी उत्साहजनक रुपमा सफल भएको महाशाखा प्रमुख केशव अधिकारीले बताए । सवारी चाप बढ्दै गएको राजधानीमा सवारी सङ्ख्या अहिले सात लाख ४० हजार पुगेको छ । करिब तीन लाख जनसङ्ख्या रहेको काठमाडौँ उपत्यकामा एक ट्राफिक प्रहरीले झन्डै आठ सय सवारी साधनको निगरानी गर्नुपर्ने अवस्था विद्यमान छ । काठमाडौँ उपत्यकामा मात्र अघिल्लो वर्ष चार हजार ७७८ सवारी दुर्घटना भएकामा त्यसमा परेर १४८ जनाको मृत्यु हुनाका साथै चार हजार बढी घाइते भएका थिए । चालु आवको दश महिनाको अवधिमा मात्रै उपत्यकामा तीन हजार तीन सय सवारी दुर्घटना हुँदा हालसम्म एक सय दुई जनाको मृत्यु हुनाका साथै तीन हजार बढी घाइते भएको महाशाखाले जनाएको छ । मुलुकभर १७ लाखको सङ्ख्यामा दर्ता रहेका सवारी साधनमा पाँच लाखभन्दा बढी चालकले दैनिक ५० लाख यात्रु कुनै न कुनै रुपमा यात्रा गराइरहेका हुन्छन् । काठमाडौँको अत्यधिक वायु प्रदूषण र सीमित स्रोत साधन भए पनि ट्राफिक प्रहरीले चोक चोकमा बसेर सवारी व्यवस्थापनका लागि महत्वपूर्ण योगदान पुर्‍याएको समापनका अवसरमा मन्तव्य व्यक्त गर्नेहरूको धारणा थियो । रासस
उनी निकै सुन्दर, आकर्षक र सुशील युवती थिइन् । तर एउटा सामान्य कर्मचारीको घरमा उनी जन्मनु नियतीको प्रहार नै मान्नुपर्थ्यो ! दाइजो लैजाने क्षमता उनीसँग थिएन, कुनै महत्त्वाकांक्षा थिएनन्, नाम कमाउने चाहना थिएन, कुनै धनी पुरुषले बिहे गरेर लैजाला र सधैँभरी माया गरेर राख्ला भन्ने अपेक्षा पनि थिएन । त्यसैले एउटा निम्छरो कर्मचारीसँग बिहे गरेर खुरुखुरु गइन् । धेरै नक्कल पार्न नजानेकाले सामान्य लुगाफाटो लगाउँथीन् उनले । ठूलै चोट परेजस्तै देखिन्थिन् र भित्रभित्रै असन्तुष्ट पनि । परिवार र जन्मले सौन्दर्य, हिस्सीपना र आकर्षणजस्ता सबै ठाउँ ओगट्ने हुनाले महिलाका कुनै कुल र श्रेणी हुँदैनन् । प्राकृतिक चातुर्यता र टाठो मष्तिष्क नै उनीहरूको अब्बल श्रेणी हो । र यही कुरा गुणवान् महिला हुनुबराबर हुन्छ । मथिल्ड नराम्ररी पिल्सिएकी थिइन् । सम्पूर्ण आनन्द र सुखभोग आफूले भोग्न पाए हुँदो हो भन्ने पनि ठान्थीन् कुनैकुनै प्रहर । आफ्नो जीजिविषाप्रति बेखुस थिइन् । ठिङ्ग उभिएका चारभित्ताहरूको नाङ्गोपन, भाँचिएका कुर्सी तथा मैला र च्यातिएका पर्दा देख्दा उनी निकै उदास हुन्थीन् । उनीबराबरका अन्य महिला चाहिँ त्यस्ता कुराबाट सुर्ताउँदैनथे । घरायसी काम गर्ने महिलालाई देख्दा मात्र पनि उनलाई ठूलो पछुतो हुन्थ्यो, सपनाहरूले डस्थे । पूर्वीय सभ्यतामा प्रयोग हुने कुरुषले बुनेका उत्कृष्ट पर्दाहरू, मैनबत्ती राख्न प्रयोग हुने ढलौटका ठूला–ठूला भाँडा र आर्मचेयरमा आरामसँग सुतिरहेका पुरुष मूर्तिहरूको कल्पना गरीन् उनले । त्यस्तो कल्पनालाई स्टोभको तातो रापले उत्तिखेरी पगालिदियो ! फेरि, लामा–लामा स्वागतकोठी र त्यसमा झुन्डिएका प्राचिन रेशमी पर्दाहरूबारे सोंचीन्, आफ्ना सहेलीलगायत अन्य सबै महिलाले मरिहत्ते गर्ने प्रख्यात पुरुषहरूसँग साँझको पाँच बजेपछि गफिन मिल्ने अत्तरले मगमगाएका कोठाबारे कल्पिइन् जसमा क्युरियोका प्राचिन वस्तुहरू पनि हुन्थे । कपडाले छोपेको डाइनिङ टेबलमा खाना खान बस्दा फूलथुङ्गा जस्तै खुसी भएर उनको लोग्नेले भने, “ओहो कस्तो मीठो सुप । ह्याँभन्दा मीठो अर्को कुरा मलाई थाहै छैन ।” त्यतिबेला उनले संसारका उत्कृष्ट भोजनबारे सोंच्थीन् जुन सिल्भरका महङ्गा प्लेटमा धनीहरूले खान्थे । उडिरहेका अनौठा चरा र प्राचिन मानिसहरू डुलिरहेका चित्र भएको भित्तामा टाँगिएको महङ्गो पर्दाबारे सोंच्दै मग्न हुन्थीन् । अझ महङ्गा प्लेटहरूमा राखेर खाइने खानाबारे पनि सोंच्थिन्, ट्राउट र बट्टाइका मासु खाइरहँदा हलुका मुस्कान छोडिरहेको पनि कल्पना गर्थिन् । उनीसँग गाउनहरू थिएनन्, गरगहना थिएनन्, श्रृंगारका केही सामग्री थिएनन् । उनलाई त्यही जो मन पर्थ्यो। आफू त्यस्तै अभावको लागि जन्मिएको जस्तो लाग्थ्यो । अझ, आफूलाई कसैले खोजुन्, कसैले उनको इष्र्या गरुन् वा उनले कसैलाई खुसी पनि बनाउन सकुन् जस्तो पनि लाग्थ्यो बेलाबेला । उनकी एउटी धनी साथी थिइन्, विद्यालयकी सहपाठी । ती सँगीको घरमा जान उनलाई मन पर्दैनथ्यो किनकी उनको घरमा गएर आफ्नो घर फिर्दा उनी दुखी मात्र हुन्थिन् । एकदिन उनका श्रीमान् आए, हातमा निम्ता–खाम बोकेर । खामको आकारै ठूलो थियो । “त्यहाँ हेर त” श्रीमान्ले भने, “तिम्रो लागि केही कुरा त्यसमा छ ।” हतार हतार खाम च्यातेर हेरिन्, जसमा प्रिन्ट गरिएका अक्षरमा यस्तो लेखिएको थियोः यस मन्त्रालयको कार्यक्रममा श्रीमान्/श्रीमती लुइजेलको सादर उपस्थितिको लागि बिनम्र अनुरोध गर्दछौँ । मितिः जनवरी १८, साँझको समय । श्रीमान्ले अपेक्षा गरेअनुरूप उनी खुसी भइनन् । बेपत्ता रिसाएर त्यो कार्ड हुर्राइन् र भित्रभित्रै मुर्मुरिँदै भनिन् “म किन जाने त्यहाँ ?” “मेरी प्रियतमा, तिमी खुसी हौली भन्ने पो ठानेको थिएँ मैले । तर रिसायौ त । तिमी कहिल्यै बाहिरतिर हिंड्दिनौं । हेर त यसो डुल्ने कस्तो राम्रो अवसर हो यो । यो निम्ता पाउन पनि मैले कम्ति संघर्ष गर्नुपरेन ! भतेरमा जान सबै खोज्ने, तर म जस्तो कर्मचारीले निम्ता पाउन साह्रै गाह्रो । तर मैले पाएँ । अफिसका सबै मानिस त्यहाँ आउँछन् ।” श्रीमान्सँग झर्किंदै उनले भनिन्, “कुन लुगा लगाएर म जानु त्यहाँ ?” “नाटक हेर्न जाँदा तिमीले लगाउने गाउन राम्रो छ, होइन र ?” श्रीमान् बोलेर नसक्दै श्रीमती धर्धरी रुन थालिन् । आँखाको डिलबाट दुईथोपा आँसु बग्दै–बग्दै ओठको दुई छेउतिर लाग्यो । “के भयो प्यारी ?” श्रीमान्ले सोधे । आँसुले भिजेका गाला हातले पुछिन् र रुन्चे स्वरमा बोलिन्, “केही भाछैन । मसँग गाउन छैन, त्यसैले यो पार्टीमा म जान सक्दिन । अफिसका अरू कसैलाई यो निम्ता कार्ड दिनुस् जसको श्रीमतीसँग मेराभन्दा राम्रा लुगाकपडा छन् ।” केहीबेर पछि श्रीमान्ले भने, “प्यारी मथिल्ड, तैपनि केही सोचौं न । अँ, ठिक्कको नयाँ गाउनलाई कति पर्ला हँ, जुन तिमीले अरू यस्तै बेला पनि प्रयोग गर्न मिलोस् ?” मनमनमा हिसाब गर्दै केही बेर उनी गमिन् । सामान्य आर्थिक हैसियत भएको कर्मचारीको सातो नउड्ने गरी भन्नुपर्ने थियो उनलाई । र पतिको प्रस्तावलाई बेवास्ता गरिहाल्न पनि भएको थिएन । हडबडाउँदै भनिन्, “ठ्याक्कै त कति पर्ला थाहा भएन । तर पाँचसय फ्र्यांक सम्ममा व्यवस्थापन गर्न सक्छु ।” ओहो ! त्यति पैसा त उनले साथीहरूसँग बिदाको दिनमा शिकार खेल्न जानलाई बन्दुक किन्न साँचेर राखेका थिए । त्यसैले तिनको अनुहार निलो भयो । सम्हालिँदै भने, “ठिकै छ नि त, चारसय फ्र्यांक दिन्छु । त्यतिमा राम्रो गाउन किन न त ।” लुगा तयार भएपनि उनको अनुहारबाट पिर हटेन । घाम डाँडामाथि पुग्दै थियो । श्रीमान्ले साँझ भने, “के भयो तिमीलाई ? तीन दिनयता एकदम बेखुस देखिन्छ्यौ ?” उनले भनिन्, “मसँग एउटा पनि गहना छैन, त्यसैले म बेखुस छु । गहना नलगाइ जाँदा म साह्रै गरीबजस्ती देखिन्छु । त्यसैले म त्यहाँ नजानु नै ठीक छ ।” “तिमीले सुन्दर फूलका गहना बनाएर लगाऊ न त । कस्तो राम्रो देखिन्छ ।” श्रीमान्ले भने, “अचेल त्यस्ता गहना खुब चलेका छन् नि । दस फ्र्यांकमा त तिमीले तीनओटा गुलाबका गज्जबका गहना किन्न सक्छ्यौ नि !” बुढाको कुरा उनलाई के चित्त बुझोस् ! “धत्, धनी आइमाइहरूबीच निमुखो देखिनु लाजको मर्नु हुन्छ ।” “हरे ! पटमुर्ख !” श्रीमान् कराउँदै उपाय सुझाए, “श्रीमती फरेस्टियरसँग गएर केही छिनलाई उनकै गहना मागेर लगाउ न त । उनी त तिम्री मिल्ने साथी पनि हुन् ।” खुसीले उनी चिच्याइन्, “हे भगवान् ! कस्तो ख्यालै नगरेकी मैले !” अर्को दिन उनी ती सँगीकोमा गइन् र उनलाई आफ्नो व्यथा सुनाइन् । श्रीमती फरेस्टियर गहना राखेको दराजतिर गइन् जुन ऐनाजडित चट्टको थियो । गहना भएको ठूलो बक्स झिकिन् र श्रीमती लुइजेलको हातमा राखिदिइन् । “यसबाट छान प्रिय साथी ।” भनिन् । उनले सुरुमा ब्रासलेट हेरिन्, त्यसपछि मोतीको हार अनि भेनस सहरमा बनेको सुन्दर पत्थरजडित अर्को गहना पनि हेरिन् । ती सबै उत्कृष्ट बनोटका थिए । उनले प्रत्येक गहना लगाउँदै आफूलाई ऐनामा हेरिन् । ती गहना फुकालेर फिर्ता दिन पनि मन लागेन उनलाई । साथीलाई प्रश्न गरिन्, “अरू पनि छन् र ?” “किन ? छन् छन् । हेर न हेर । तिम्लाई कस्तो मन पर्ने हो कुन्नी ।” अचानक उनको नजर एउटा हिराको हारमा गयो । त्यसलाई देख्नेबित्तिकै उनको मुटु काँप्न थाल्यो, त्यो जिनिस मनपरेर । त्यसलाई लिँदा उनका हात काँपे । हत्तपत्त आफ्नो घाँटीमा त्यसलाई बेरिहालिन् । ऐनामा आफ्नो प्रतिबिम्ब देख्दा अपार आनन्दले बिभोर भइन् । आत्तिँदै, डराउँदै साथीलाई सोधिन्, “यो गहना दिन्छ्यौ त मलाई ?” “लौ ! दिइहाल्छु नि । लैजाउ न ।” त्यसपछि उनी निकै खुसी भइन्, खुसी मै साथीलाई अँगालोमा बेरिन्, पागल भएर चुम्बन गरिन् । अनि त्यो गहना लिएर बेपत्ता कुदिन् । भतेरमा जाने साँझ श्रीमती लुइजेल निकै खुसी थिइन् । उपस्थित जोसुकै महिला भन्दा उनी कम थिइनन् । उनको व्यक्तित्व र मुस्कान भब्य देखिन्थ्यो । सबै पुरुषहरूले उनीतिर आँखा बढाए, नाम सोधे, परिचित हुने रहर गरे । मन्त्रालयका सम्पूर्ण सदस्यहरूले उनीसँग नाच्ने इच्छा देखाए । मन्त्री स्वयंले उनको उपस्थिति ख्याल गरे । सातौं स्वर्ग पाएजसरी उनी मजाले नाचिन् । आफ्नो सुन्दरतामा समग्र संसार बिर्सेर नाचिन्, आफ्नो सफलतामा अपार खुसी भएर कम्मर मर्काइन् । त्यहाँ प्राप्त भएको खुसी, सम्मान र विजयले एउटा महिलाको मनमा झंकृत गराउने संगीत सुनिन् उनले । भतेरबाट बिहानको चार बजे मात्र हिँडिन् उनी । श्रीमान््चाहिँ मध्यरातबाटै एउटा सानो कोठामा सुत्न गएका थिए जहाँ अन्य तीनजना भद्रहरू पनि थिए । ती तीन भद्रका श्रीमतीचाहिँ भतेरमा नाचिरहेका थिए । फर्कने बेला श्रीमानले उनलाई बर्को ओढाइदिए । बर्को सामान्य थियो, भतेरमा लगाएका आकर्षक लुगाको सौन्दर्यसँग मेल नखाने र गरीबीको ल्याप्चे लागेको । महंगा भुवादार बर्को ओढेका अरू महिलाले नदेखुन् भनेर उनी छिटोछिटो हिँड्न खोजिन् । श्रीमान् लुइजेलले भने, “पर्ख न । तिमीलाई चिसोले समात्छ । मैले क्याब बोलाउँछु ।” श्रीमान्लाई नसुनेरै उनी सिँढीबाट खुरुखुरु ओर्लिन् । बाटोमा पुगिसकेपछि उनीहरूले एउटा पनि मोटर–क्याब भेट्न गाह्रो पर्यो, पर भएको एउटा क्याबलाई चिच्याएर बोलाए । कठ्यांग्रिदै र काम्दै उनीहरू हिँडिरहे । एकैछिनमा एउटा थोत्रो रात्रीकालीन क्याब भेटे । लाग्थ्यो त्यो क्याबले दिउँसोमा आफ्नो थोत्रोपन देखाउन पर्छ भनेर गुड्दैनथ्यो । उनीहरू मार्टर्स स्ट्रिट हुँदै आफ्नो घरको भर्या‍ङ चढ्न थाले, निरास हुँदै । श्रीमती लुइजेलको लागि सबैथोक सकिएको थियो । भोलि बिहान दस बजे अफिस पुग्नुपर्ने थियो श्रीमान्लाई । त्यही कुरा उनले श्रीमतीलाई भने । आफ्नो सौन्दर्यको प्रतिबिम्ब एकपटक फेरि हेर्न ऐनाअगाडि उनी उभिइन् र ओढेको बर्को हुर्राइन् । एउटा चित्कार निस्क्यो उनको मुखबाट । घाँटीमा हार थिएन ! “के भयो तिमीलाई हँ ?” आफ्नो लुगा फुकाल्दै श्रीमान्ले सोधे । आत्तिँदै श्रीमान्तर्फ मुख फर्काइन् उनले । “म...म...मै...ले फरेस्टियरको हार हराएँ ।” उनी चिच्याइन् । होशहवास गुम भएझैँ गरेर श्रीमान् उभिए । “हँ ??? के भनेकी ??? कसरी भयो ??? असम्भव ! ! !” गाउनको गोजीलगायत सबैतिर अत्तालिँदै खोजे । तर भेटेनन् । “भतेरबाट निस्कँदा तिमीसँगै थियो नि हैन ?” सोधे श्रीमान्ले । “अँ मन्त्रीको घरको ढोकाबाट बाहिरिँदै गर्दा थियो जस्तो लाग्छ ।” “तर बाटोमा खसेको भए खस्दाखेरीको आवाज हामीले सुन्नुपर्ने त । त्यो क्याबमा छ कि !” “हुनसक्छ । उसको नम्बर तपाईँले लिनुभएन ?” “लिइनँ । खसेको चाल पाइनौ तिमीले !” “अहँ !” उनीहरूले एकआपसलाई आश्चर्यचकित भएर हेरे । हराएको गहना खोज्न जान श्रीमान् तयार भए । “म हिँड्दै जान्छु ।” भने, “हामी आएको बाटो, भेटिन्छ कि !” श्रीमान् निस्किए । श्रीमतीचाहिँ कुर्सीमा बसिरहिन्, किंकर्तब्यबिमुढ भएर, भतेर जाँदा लगाएको लुगा लगाएरै । उनीसँग कुनै बल थिएन, भावसुन्य थिइन् । बिहानको सात बजेतिर श्रीमान् फर्किए, रित्तो हात । उनी प्रहरीकहाँ पुगे, पत्रिकामा सूचना पनि दिए, गहना फर्काउनेलाई उपहार दिइने जानकारी गराउँदै । क्याबका कार्यालयहरूमा पुगे । झिनो आस रहेका हरेक ठाउँ पुगे । जहाँसुकै पुगे । श्रीमतीले दिनभरी श्रीमान्लाई कुरेर बसिन्, एउटै आसनमा, डरको भयंकर भावभंगिमासहित । निलो अनुहार र खोक्रो मन लिएर श्रीमान् लुइजेल राति घर आए । उनले साथमा केही पनि लिएर आएनन् । “तिमीले ती साथीलाई चिठी लेख्नुपर्छ अब” भने, “उनीबाट लिएको हार भाँच्चियो र त्यसलाई बनाएर फिर्ता दिन्छु भन्दै । त्यतिञ्जेल खोज्ने समय हामीलाई मिल्छ ।” श्रीमानले भनेअनुरूप उनले पत्र लेखिन् । सप्ताहन्तसम्म उनीहरूसँग कुनै आस बाँकि थिएन । त्यतिञ्जेलमै लुइजेल पाँच वर्षको उमेर खाइसकेकी जस्ती देखिन्थिन्, पिरले । “कसरी तिर्ने अब त्यसबारे सोंच्नुपर्छ हामीले ।” श्रीमानलाई भनिन् । त्यो गहनाको बाकस लिएर एउटा पसलमा गए । बाकसमा सुनारको नाम लेखिएको थियो । सुनारले खातापाता उल्टाएर हेरे । “त्यो हार बेच्ने मानिस म थिइनँ मेडम । मैले त त्यो बाकसमात्र बनाएको थिएँ ।” सुनारले भन्यो । बुढाबुढी भएर प्रत्येक सुन पसलहरू चाहारे, सुनारलाई भेटे । केही हात लागेन, शिवाय असिमित पिडा र असन्तुष्टि । प्यालेस रोयल नामक गहना पसलमा उनीहरूले ठ्याक्कै त्यस्तै हार देखे जसको मूल्य ४० हजार फ्र्यांक थियो । त्यसलाई ३६ हजार सम्ममा पाउने भए । त्यो गहना कम्तिामा तीन दिनसम्म नबेचिदिन पसलको साहुलाई आग्रह गरे । फेब्रुअरीको अन्तिमसम्म पनि हराएको गहना नभेटिए त्यसलाई ३४ हजारसम्ममा किन्न मिल्ने आग्रहसहित कुरा मिलाए । लुइजेलसँग १८ हजार फ्र्यांक थियो, बाबुले दिएर छाडेका थिए त्यतिका पैसा । र बाँकि चाहिँ उनले सरसापट गरेर गर्जो टार्नुपर्ने भयो । उनले ऋण माग्न थाले । कसैसँग एकहजार फ्र्यांक, कोहीसँग पाँच सय । धेरै थोरै गरी मागे । ऋणदातासँग अप्ठेरो अवस्थाका सामना गर्दै आफ्नो काम जारी राखे । आफ्नो बाँकि रहेको जिन्दगीसँग उनले सम्झौता गरिरहे, परिणाम के होला भन्ने थाहा नपाएर पनि हस्ताक्षर गरेर ऋण काढे । भोग्नुपर्ने भविष्यसँग डराएरै हिँडे । र अन्त्यमा ३४ हजार फ्र्यांक बोकेर नयाँ गहना किन्न गए । श्रीमती लुइजेल नयाँ गहना लिएर श्रीमती फरेस्टियरकहाँ गइन् । फरेस्टियरचाहिँ हल्का झोंकिएर भनिन्, “अलि पहिला ल्याइदिनुपथ्र्यो नि, मलाई चाहिन सक्थ्यो ।” उनले गहना राखेको बाकस पनि खोलिनन्, किनकी उनकी साथी लुइजेल खुब डराइरहेकी थिइन् । साटेर ल्याइदिएको गहनाबारे थाहा पाएको भए उनले के भन्दी हुन् ? श्रीमती लुइजेललाई चोर नभन्दिहुन् त ? त्यसपछि बल्ल श्रीमती लुइजेलले जिन्दगीको डरलाग्दो अस्तित्वबारे थाहा पाइन् । एकैछिन भएपनि उनले नायकत्व त देखाएकी हुन् । ऊफ् ! त्यो ऋण नतिरी हुँदैन । तिर्न त सक्लिन् । घरमा काम गर्ने मानिस विस्थापन भयो, बुढाबुढी नै एउटा सानो बुइँगलमा बस्न थाले । काम गर्ने मानिसलाई हटाएकोले अब बल्ल उनले थाहा पाइन् घरधन्दा कति गह्रुङ्गो हुनेरैछ र भान्छामा काम गर्नु कति झिझ्याटलाग्दो हुँदोरहेछ । सुन्दर औँलाले भाँडा मस्काउनुपर्ने भयो । धुन अप्ठेरो हुने कपडाहरू धुनु पर्‍यो, त्यसलाई तारमा सुकाउनु पर्यो‍ । पानी बोकेर बुइँगलसम्म पुर्या‍उनु पर्यो‍ । प्रत्येक खुड्कीलो चढ्दा रोकिएर लामो सास तान्थिन् उनले । एकदम सामान्य महिलाले झैँ लुगाफाटो लगाउनुपर्यो‍ । बास्केट बोकेर तरकारी पसल, मासुपसल चाहार्दै चाहिएका खान्की किन्दै मोलमोलाई गर्नुपर्यो‍ । आफूसँग भएको कम्ती पैसालाई खुब माया गर्नुपर्यो‍‍ उनले । प्रत्येक महिना ऋणदातालाई भेट्नुपर्यो‍, ऋण तिर्ने समय थप गरिदिने आग्रह पनि गर्नुपर्यो‍ । व्यापारीहरूको बहिखाता बनाउँदै श्रीमानले साँझमा पनि काम गर्नथाले । निकै थोरै पैसामा भएपनि रातबिरात काम गर्नथाले । यो चर्या दस वर्षसम्म चल्यो ! दस वर्षको अन्त्यमा उनीहरूले सबैथोक तिरे, ऋणमुक्त भए । ब्याज पनि तिरेर ढुक्क भए । श्रीमती लुइजेल यतिञ्जेलसम्म निकै बुढी देखिइन् । दुखी महिला जस्ती देखिन्थिन्, बेढङ्गी र रुखी । जिङ्रीङ्ग परेको कपाल, मैला लुगा र रातै भएका हातसहित बेस्मारी चिच्याउँदै भाँडा माभ्mथीन् उनले । लोग्ने अफिसमा हुँदा उनीचाहिँ भ्mयालनिर बसेर सोंचमग्न हुन्थिन् । सोंच्थिन्, त्यो रङ्गीन पार्टी, उनको आकर्षक रूप र सबैले उनलाई गरेको प्रशंसा ! त्यो हिराको हार नहराएको भए के हुन्थ्यो होला ? कसले के अनुमान गर्न सक्नु र ? जिन्दगी कस्तो अनौठो र परिवर्तनशिल छ ! हामीलाई भुइँमा बजारिदिन सानै कुराहरू भए पुग्ने ! हप्ताभरीको थकान मेट्न उनी घुम्न हिँडिन् । बाटोमा अचानक उनले एउटी महिला देखिन्, तिनले एउटा बच्चा डो¥याइरहेकी थिइन् । उनी मेडम फरेस्टियर थिइन् । अझ सुकुमारी, उस्तै राम्री र आकर्षक । श्रीमती लुइजेललाई अप्ठेरो लाग्यो । फरेस्टियरसँग बोल्ने कि नबोल्ने होला त ? किन नबोल्नु नि ? उनले सबैथोक तिरिसकेकी थिइन् नि त । विगत्बारे सबै बताउने जिकिर गरिन् उनले । नजिकै पुगिन् । “हेल्लो, जेन्नी ।” फरेस्टियर अचम्ममा परिन्, चिनेको आवाजले उनलाई सम्बोधन गरेर आत्मीयतासाथ बोलाउँदैछ । बोलाउने महिला भद्र नै देखिन्थिन् तर उनले चिन्न चाहिँ सकिनन् । “अँ....मैले तपार्इँलाई चिनिन त । तपाईँलाई भ्रम भयो ।” “हैन हैन । म श्रीमती मथिल्ड लुइजेल ।” लुइजेलकि साथी बेस्मारी चिच्याइन् । “हरे मेरी प्यारी मथिल्ड । तिम्रो रूप कस्तो फेरिएको नि !” “हो त नि । पछिल्ला वर्षमा मैले कस्तो रुखो जिन्दगी बिताउनु पर्यो‍ । मैले चरम गरीबी सहेँ । र तीसबै तिम्रै कारण !” “मेरो कारण ? कसरी नि ?” “तिमीले मलाई त्यो पार्टीमा लगाउन दिएको हिराको हार सम्झना छ नि है ?” “छ, छ ।” “खासमा मैले त्यो हराएकी थिएँ ।” “हँ ? के भन्या ? तिमीले मलाई फिर्ता दिएकी थियौ नि त्यो त ।” “मैले पछि ठ्याक्कै त्यस्तै गहना किनेर फिर्ता दिएकी थिएँ । र त्यसको ऋण तिर्न मलाई दस वर्ष लाग्यो । तिमी बुझ्छौ नि, हामी केही नभएका बुङ्गाहरूलाई त्यो काम सजिलो थिएन । जे होस्, सबैथोक सकियो र अहिले म खुसी छु ।” फरेस्टियर वाल्ल परिन् । “हराएको गहनाको ठाउँमा तिमीले असली हिराकै हार दिएकी हौ मलाई ?” “हो नि त । त्यतिबेला तिमीलाई थाहै भएन । किनकि फिर्ता दिएको गहना दुरुस्तै थियो ।” श्रीमती फरेस्टियरले यस्तो मुस्कान फुत्काइन् जसमा घमण्ड र इमान्दारीता दुवै थियो । श्रीमती फरेस्टियरले आश्चर्य भावमा लुइजेलको हात समाउँदै भनिन्, “हरे भगवान् ! म्याथिल्ड, मेरो हिराको हार त नक्कली थियो नि । त्यसलाई लगभग पाँच सय फ्र्यांक मात्रै पथ्र्यो !”
के तपाईं मोटरसाइकल चलाउनुहुन्छ? हरेक दिनको कामकाजमा जहाँ ग्ाए पनि मोटरसाइकलकै सहारा लिनुहुन्छ कि? आफ्नो सवारी हाँक्नुअघि के तपाईंले आफ्नो हेल्मेटको फित्ता वा तुना बाँध्नुभएको छ? होस गर्नुहोला है, सबै मोटरसाइकल चालक मित्रहरू, हतार भयो भन्दैमा हेल्मेटको फित्ता बाँध्न नर्बिसनु होला। काठमाडौंको सवारी चापमा दैनिक आइरहने दुर्घटनाको खबर चाहिँ नबनौं है! काठमाडौं उपत्यकाको सडकमा दौडिने सवारी साधनमध्ये सबैभन्दा ठूलो भाग मोटरसाइकलहरूले ओगट्छ। तुलनात्मक रूपमा किशोर/किशोरीले मोटरसाइकलको प्रयोग बढी गर्छन्। किशोरावस्थामा ट्राफिक नियमप्रति सचेतना कमी र नियम पालनाप्रति उदासीनताका कारण सडक दुर्घटना बढ्नुका साथै मोटरसाइकल चालकहरूको लापरबाहीका कारण सडकमा गुड्ने अन्य सवारी साधनलाई बाधा पुगेको गुनासोसमेत आउने गरेको छ। सडक अनुशासनहीनता नियन्त्रण गरी सम्पूर्ण सडक प्रयोगकर्तालाई सुरक्षाको अनुभूति दिलाउन साथै मोटरसाइकल चालकहरूलाई विभिन्न माध्यमबाट ट्राफिक नियमको ज्ञान दिलाउन र सम्भावित दुर्घटना रोकथाम गर्न ट्राफिक कार्यालयबाट बेलाबेला नयाँनयाँ उपाय आइ नै रहन्छन्। ट्राफिक प्रहरीले अहिले यससम्बन्धी जनचेतनामूलक कार्यक्रम ल्याएको छ। मोटरसाइकल चालकले जानिजानी होस् या हतारमा यदि आफ्नो हेल्मेटको फित्ता कस्न बिर्सेका छन् र यदि उनीहरू बाटोमा भेटिए त्यस्तै अर्को ट्राफिक नियम उल्लंघन गर्ने व्यक्ति नभेटेसम्म ट्राफिक पुलिसको ज्याकेट लगाएर ट्राफिक बन्नुपर्छ। 'यसबाट सबै मोटरसाइकल चालकलाई चेतना आउने र कतै हतारमै जानु पर्ने भए पनि आफू ट्राफिक बनेर बस्नुपर्ने कारणले चालकहरूले हेल्मेटको फित्ता बाँधेर ै हिँड्लान भन्ने आशा गरेका छौं,' ट्राफिक प्रहरीकी सई सतिकुमारी घिसिङ भन्छिन्। दैनिक दुई घन्टा बाह्र बजेदेखि दुई बजेसम्म थापाथली र सिंहदरबारमा यो कार्यक्रम विगत एक महिनादेखि भइरहेको छ। दैनिक १ सय ५० भन्दा माथि नै कारबाहीमा परिरहेका छन्, या भनौं, पाँच मिनेटका लागि ट्राफिक प्रहरी बन्न बाध्य भइरहेका छन्। 'यो एकदम राम्रो कुरा हो, हामी हतारमा लापरबाही गर्छौं,' भन्छन् पाँच मिनेटका लागि ट्राफिक प्रहरी बनेका पौरख रिमाल। कहिले नाचेर जनचेतना जगाउन लागिपर्ने ट्राफिक प्रहरीहरू हेल्मेटको फित्ता बाँध्ने कार्यक्रमले मोटरसाइकल चालकमा चेतना आउनेमा आशावादी छन्। विचार गर्नुस् है, कतै अर्को ट्राफिक प्रहरी तपाईंले त बन्नु पर्दैन ?
जनकपुर बम काण्ड गराउन सभासद एवं सद्भावना पार्टीका वरिष्ठ उपाध्यक्षसञ्जय साह र मुकेश चौधरीबीच ६० लाखको 'डिल' भएको खुलासा भएको छ। सशस्त्र समूहका नाइके मुकेश चौधरी एक महिनाअघि पक्राउ परेपछि बमकाण्डमा सभासद साहको संलग्नता खुलेको हो। मुकेशको वयानका आधारमा प्रहरीले ओमप्रकाश यादवलाई पक्राउ गरेको थियो। यादवले विस्फोट योजनाकै सलसिलामा साहले दिएको ८ लाख रुपैयाँ मुकेशलाई भारतमा गएर दिएको बयान दिएका छन्। स्रोतका अनुसार साहले धनुषा जिविसका सहलेखापाल जीवनाथ चौधरीलाई'समाप्त' पार्ने गरी बम विस्फोट गराउने योजना बनाएका थिए। त्यसबापत साहले मुकेशलाई ६० लाख रुपैयाँ दिने बाचा दिएका थिए। तर घटनामा जीवनाथ समाप्त नभएपछि साहले बाचा गरेको रकम नदिएको कारण विस्फोट योजना बनाउने क्रममा साह र मुकेशबीच भएको टेलिफोन वार्ताको अडियो चुहिएको थियो। आजको अन्नपूर्णमा खबर छ।
भगवान् श्रीरामको जन्मजयन्तीको सन्दर्भमा आज यहाँ रामनवमी महोत्सवको आयोजना गरिएको छ । सीताको जन्मभूमि जनकपुरमा प्रत्येक वर्ष आयोजना हुने रामनवमी महोत्सव उल्लेखनीय छ। यस अवसरमा यहाँको प्राचीन राममन्दिरमा भारत र नेपालका साधुसन्तको सहभागिता उल्लेखनीय रहेको छ भने मन्दिर परिसरमा श्रद्धालुद्वारा भजन, कीर्तनका साथै मिथिलाञ्चलमा जन्म संस्कारमा गाइने गीतले महोत्सव वास्तविक जन्मोत्सवका रुपमा परणित भएको छ । त्रेतायुगमा चैत शुक्ल नवमीको पुनर्वसु नक्षत्रमा रामको जन्म भएको शास्त्रहरुमा उल्लेख छ र यही दिनलाई रामनवमी भनिन्छ । भगवान् राम सूर्यवंशी क्षेत्रीय राजकुलका ६१औँ पुस्ताका राजा मानिन्छन् । उनी महाराजा दशरथका छोरा थिए । राम शब्द रम् धातुबाट बनेको हो । जसको अर्थ क्रीडा, खेल र आनन्द हो । यसलाई विभिन्न विद्वानले विभिन्न प्रकारले अर्थ लगाए पनि रामको अलौकिक सौन्दर्यमा जीव मात्रलाई रमाउने जुन क्षमता छ यसैकारण भगवान् राम परेको हो भनिन्छ । यस सन्दर्भमा अर्को पनि भनाइ छ– रामावतार हुनुभन्दा अगाडि सत्ययुगमा धु्रव र ऋषिमुनिहरुले राम राम भनी जपेकाले रामावतार भएपछि गुरु वशिष्ठले सो सम्झनाको आधारमा भगवान्को नाम राम राखेका हुन् । विश्वका महापुरुषहरुको परम्परामा राम एकमात्र मर्यादा पुरुषोत्तम हुन् भने उनको राज्य व्यवस्था र आदर्श प्रजातन्त्रका लागि प्रेरणा स्रोत मानिन्छ । आज पनि सुशासन, सुव्यवस्था आदि लोककल्याणकारी आदर्श व्यवस्थाका लागि शास्त्रीय गुणहरुलाई एउटै शब्दमा पूर्ण अभिव्यक्ति दिन रामराज्य शब्दलाई पूर्ण मानिएको छ । अझ देशभक्ति, पितृभक्ति, मातृभक्ति, मातृप्रेम, प्रजावत्सलता, सरलता, सहिष्णुता, धार्मिकता, नैतिकता, क्षमाशीलता, वीरताका उदाहरण दिँदा पनि रामलाई नै सम्झिने गरिएको छ । आर्य संस्कृतिमा राम–सीताप्रतिहो भक्ति एवम् उपासना अनादीकालदेखि नै सुरु भएको पाइन्छ । धार्मिक ग्रन्थहरुमध्ये हरिवंश, विष्णु, वायु र भागवत् महापुराणले रामलाई विष्णुको अवतार तथा सीतालाई लक्ष्मीको अवतार मानेको छ भने केही ग्रन्थले रामकै अंशबाट ब्रह्मा, विष्णु, महेश उत्पन्न भएको र महाविष्णु उनकै दिव्य गुण भएको भनी उल्लेख गरेको पाइन्छ । राम परब्रह्मा, परम तप, परम तारक ब्रह्म भएको विश्वासका आधारमा मानिसले आफ्ना छोराछोरी र ठाउँहरुको नामसमेत रामबाट राखेको पाइन्छ । यस सन्दर्भमा महर्षि वैदिक विश्वविद्यालयमा गरिएको एक शोधमा नेपाल र भारतका अतिरिक्त विश्वका अन्य देशमा श्रीरामको नाम जोडिएका सहर करिब एक हजारभन्दा अधिक रहेको पत्ता लागेको छ । धार्मिक ग्रन्थहरुमा देवादिदेव सदाशिवको रामभक्ति, पवनसुत हनुमान, देवर्षि नारद, महर्षि, शरभङ्ग, अत्रि, भक्तिमती, सती अनुसुइया, भरत, जनक, शवरी आदिको रामभक्ति एवम् उपासना अद्वितीय रहेको छ । कल्याणस्वरुप, सत्यस्वरुप, भगवान्का रुपमा पुजिने श्रीराम र सत्यस्वरुपा देवीका रुपमा पूजिने सीता पुण्यदायक र मोक्षदायक शब्द हुन् । रामाभक्ति एवम् उपासनाको साध्य र साधन दुवै हो । श्रीराम शब्द स्वयम्मा सच्चिदानन्द शब्द पनि हो । यस प्रकारको महत्व रामरुपी शब्दमा भएकाले जसले रामनवमीको व्रत गर्छ त्यसले सम्पूर्ण पाप नास गरी सिद्धि पाउँछ भनी शास्त्रमा वर्णन गरिएको छ । रासस
हिमाल पारीको जिल्ला मुस्ताङका बासिन्दा हिउँदको फुर्सदिलो समयको फाइदा उठाउँदै भेडाच्याङ्ग्राको सुकुटी बनाउन व्यस्त भएका छन्। मुस्ताङीहरूलाई हिजोआज जन्मथलो छाडेर देशका विभिन्न सहर तथा विदेश गएका आफन्त र काठमाडौैं, पोखरालगायतका ठाउँमा रहेका होटलबाट माग भएको सुकुटी बनाउन भ्याइनभ्याइ भएको हो। चिसो हावापानीमा बनाइएको स्वादिष्ट सुकुटीको स्वाद जन्मथलो छाडेका मुस्ताङीहरूलाई मात्र होइन एकपटक मुस्ताङ पुगेका आन्तरिक तथा बाह्य पर्यटकलेसमेत बिर्सन सक्दैनन्। काठमाडौँ, पोखरा, नारायणघाटलगायत देशका विभिन्न सहर बजारका साथै जापान, अमेरिका, अस्ट्रेलिया, फ्रान्स, भारत, बेलायतलगायत देशमा पुगेका आफन्तलाई कोसेलीको रूपमा सुकुटी पठाउनेगरेको जोमसोमका कर्चुङ गुरूङले वताए। 'कोसेलीको रूपमा पठाएको सुकुटी होटल र लजहरूमा पनि पुग्छ', गुरूङले भने– 'केही वर्षयता भेडाच्याङ्ग्राको सुकुटी मुस्ताङको पहिचान बन्न थालेको छ।' पर्यटकीय जिल्लाको रूपमा चिनिने मुस्ताङका धेरै बासिन्दा व्यावसायिकरूपमा र मासुका उद्देश्यले भेडा, च्याङ्ग्रा, चौंरी पाल्ने गर्छन्। सुकुटी बनाउने क्रममा छाला, ऊन र मासुका अन्य परिकार पनि बनाउने गरिन्छ। छाला र ऊन तिब्बततर्फ निर्यात हुने गर्छ। यहाँ स्वादिलो सुकुटीको स्वाद लिनकै लागि पनि आन्तरिक तथा वाह्य पर्यटक पनि आउनेगरेका छन्। अघिल्लो वर्ष ४१ वटा भेडाको सुकुटी बनाएर निर्यात गरेको जोमसोमका ओमप्रसाद शेरचनले वताए। ओमप्रसाद मात्र नभएर मार्फाका कृष्ण गौचन, कागबेनीका रिङजिङ नाम्गेल गुरूङ, मुक्तिनाथका ताक्ला ठकुरीलाई पनि हिजोआज सुकुटी बनाउन भ्याइनभ्याइ छ। चिसो मौसममा बनाइएको सुकुटी स्वास्थ्यका लागि लाभदायक हुने भएकाले पुस र माघको समयमा स्थानीयवासीले यस समयमा सुकुटी बनाउने गर्छन्। स्वस्थ पशु बध गरेर हावा लाग्ने ठाउँमा कम्तीमा एक हप्तासम्म सुकाएर सुकुटी बनाउने गरिन्छ। उपल्लो मुस्ताङका बासिन्दा चौंरीको सुकुटी बनाई आफैसँग लिएर घुम्ती व्यापार गर्न न्यानो ठाउँमा गइसकेका छन्।
विश्व युवा दिवसको अवसरमा क्रिकेटका कप्तान पारस खड्का सहित चार जना खेलाडीले र अन्य ६ जनालाई यसवर्षको युवा प्रतिभा पुरस्कारबाट सम्मान गरिएको छ । पुरस्कारको राशी जनही एकलाख छ । राजधानीको राष्ट्रिय सभा गृहमा सोमबार आयोजित कार्यक्रममा खेल विधाबाट राष्ट्रिय क्रिकेट टोलीका कप्तान पारस खड्का, राष्ट्रिय महिला फुटबल टोलीकी कप्तान जमुना गुरुङ, करातेका सुनिला लामा र उषुकी चाहना बम्जन युवा प्रतिभा पुरस्कार २०७० बाट सम्मानित भएका हुन । कार्यक्रममा साहित्य विधाबाट साहित्यकार झमककुमरी घिमिरे, समाजिक सेवामा राधा पौडेल, कृषि क्षेत्रमा वेदप्रकाश सापकोटालाई पनि अन्तरिम चुनावी मन्त्रिपरिषदका अध्यक्ष खिलराज रेग्मीले गरेको सम्मान गरेका थिए । यस्तै कार्यक्रममा साहित्यिक कला क्षेत्रमा योगदान पुर्‍याएबापत राष्ट्रिय युवा सेवा कोषलाई पनि पुरस्कृत गरिएको थियो । त्यस्तै पत्रकार सन्जोग आचार्य तथा नेपाल भलिबल सघलाई पनि कार्यक्रममा पुरस्कृत गिरएको थियो । पुरस्कृत व्यक्ति तथा संस्थाले जनही एक लाख रुपैयाँ पाउने छन् ।
दक्षिण एसियाली आमन्त्रण भलिवल प्रतियोगिताअन्तर्गत आज भएको खेलमा नेपाल पराजित भएको छ। त्रिपुरेश्वरस्थित राष्ट्रिय खेलकुद परिषद्को कभर्डहलमा भएको प्रतियोगिताअन्तर्गत दोस्रो खेलमा नेपाल श्रीलङ्कासँग पराजित भएको हो। पहिलो सेट २५–१७ ले गुमाएको नेपालले दोस्रो सेटमा २५–१६ को अङ्क बनाएको थियो भने तेस्रो सेट २५–१६ ले पराजित हुँदै खेल श्रीलङ्कालाई सुम्पियो। प्रतियोगितामा लगातार दुई खेलमा जित हात पारेको श्रीलङ्काको अङ्क तालिकामा ६ अङ्क रहेको छ भने नेपालले मात्र दुई अङ्क दर्ता गराएको छ। भोलि हुने तेस्रो खेलमा नेपालले माल्दिभ्सको सामना गर्नेछ।
केही व्यक्तिले आफूले ओगटेको पदलाई गरिमा दिने गर्छन् आफ्नो दायित्व निर्वाहको क्रममा। विश्वनाथ उपाध्याय त्यस्तै एक व्यक्ति थिए। बिहीबार राति बाँसबारीस्थित न्यूरो अस्पतालमा उनको निधन भयो ८४ वर्षको उमेरमा। राज्यले सम्मानस्वरुप पशुपति आर्यघाटमा प्रहरीद्वारा उनलाई अन्तिम सलामी दियो र सार्वजनिक जीवनमा महत्वपूर्ण पद ओगटेका व्यक्तिहरु,परिवारजन इष्टमित्र र उनलाई सम्मान गर्ने ठूलो संख्यामा उपस्थित सर्वसाधारणसामु उनको नश्वर शरीरको अन्त्येष्टि सम्पन्न भयो शुक्रबार दिउँसो पशुपति आर्यघाटमा। वि. सं. २०१५ र १६ सालतिर श्री ५ सरकारको न्याय विभाग र कानुन आयोग मार्फत सरकारी सेवामा प्रवेश गरेका उपाध्यायले अन्तिम ५ वर्ष सर्वोच्च अदालतको प्रधानन्यायाधीशका रुपमा रही वि. स‌ं. २०५२ मा अवकाश लिएका थिए। ज्ञान, चरित्र विवेक र संविधानवादप्रति समर्पित उपाध्यायलाई न्यायसेवा सँगै नेपाल अधिराज्यको संविधान २०४७ का प्रमुख निर्माताका रुपमा लिइन्छ। प्रजातान्त्रिक संविधानका सबै अन्तर्वस्तुसमेतको संविधानलाई विश्वकै उत्कृष्ट प्राजातान्त्रिक संविधान भन्नेहरुको संख्यामा कमी थिएन। 'हो,हामी आफैले स्वतन्त्रतापूर्वक बनाएको पूर्ण संविधान भएकोले नै त्यसलाई विदेशीहरुले सघाएनन्,' पूर्व काठमाडौ मेयर तथा नेपाली कांग्रेसका नेता पीएल सिंहले अक्सर भन्दै आएका छन्। 'त्यसलाई चुनौती दिने माओवादीलाई विदेशीले दिएको समर्थन त्यसको उदाहरण हो,' उनको तर्क छ। यो तर्क आफ्नो ठाउँमा छ, तर त्यसमा धारा १२६ को प्रावधान उपाध्यायकै दिमागी उपज थियो। नेपालमा जल तथा जंगल सम्पदाको प्रचुरता रहेको र खासगरी भारतसँग अतीतमा भएका सहमति नेपालको हित विपरित भएको भन्ने मान्यताका पृष्ठभूमिमा प्राकृतिक सम्पदा तथा दीर्घकालिन असरका लागि सन्धि सम्झौतालाई प्रतिनिधि सभाको दुई तिहाइ बहुमतले अनुमोदन गरेपछि मात्र यसले वैधानिकता पाउने व्यवस्था गरिएको थियो। उपाध्यायको नेतृत्वमा सर्वोच्च अदालतले अनेक कालजयी तथा दीर्घकालीन महत्वका फैसला दिएको छ, यद्यपि ती सबै विवादरहित छैनन्। स्वभावतः विवादबाट भाग्ने प्रवृत्तिका व्यक्ति थिएनन् उनी। २०४८ सालमा भारतसँग भएको टनकपुरबारेको सहमतिलाई केवल ‘सहमति पत्र’ मात्र भएको दाबी त्यसबेलाका प्रधानमन्त्री गिरिजाप्रसाद कोइरालाले गरेपछि सर्वोच्चमा परेको मुद्दामा फैसला दिंदै उपाध्यायको नेतृत्वको इजलासले शब्द जे लेखिए पनि ‘प्रभावका हिसाबले’ त्यो सन्धि नै भएको ठहर गरेपछि सदनबाट अनुमोदन गर्नुपर्ने बाध्यता उपस्थित भएको थियो सरकार समक्ष। भारतसँग कोइरालाले गरेको सहमति अन्तर्गत नेपालले आफ्नो ५७७ वर्गगज जमिन उसलाई दिने र त्यस वापत उत्पादिन १ सय २० मेगावाट विजुलीको एउटा सानो अंश नेपालले पाउने व्यवस्था गरिएको थियो। त्यसको केही महिनापछि प्रतिनिधि सभामा ‘श्री ५ महाराजाधिराजलाई धन्यवाद’ ज्ञापन गर्न सरकारद्वारा राखिएको प्रस्ताव पराजित भएपछि कोइरालाले सदन विघटन गर्दै मध्यावधि चुनाव घोषणा गरेका थिए। त्यसविरुद्ध परेको याचिकालाई संसदीय व्यवस्थामा प्रधानमन्त्रीको विशेषधिकार भन्दै कोइरालाको पक्षमा फैसला दिए पनि त्यो मुद्दा उपाध्यायको आलोचनाका लागि पछि नेकपा एमालेले प्रयोग गर्‍यो। संसद विघटनको अर्को मामिला र त्यसबारे उपाध्यायकै फैसलासँगै जोडेर। दोस्रो प्रतिनिधि सभामा एमालेका मनमोहन अधिकारीको नेतृत्वको सरकार विरुद्ध अविश्वास प्रस्ताव पेश भइसकेपछि मन्त्रिपरिषदले प्रतिनिधिसभा विघटन गरी ताजा चुनावको मिति घोषण गरेको भए पनि उपाध्यायको नेतृत्वको इजलासले यसपल्ट यसलाई प्रधानमन्त्रीको विशेषाधिकारको रुपमा लिएन। अविश्वासको प्रस्ताव सदनको सम्पत्ति भइसकेको अवस्थामा संसद विघटन गरेर सदनको अवमूल्यन कार्यकारीले गर्न नपाउने फैसला दिएर उपाध्यायले सदनप्रतिको कार्यपालिकाको उत्तरदायित्व र त्यसमाथि सदनको सर्वोच्चताको सिद्धान्तको प्रभावकारी व्याख्या गरेका थिए। एमालेले उनलाई कांग्रेस समर्थक भन्दै उनको सार्वजनिक आलोचना र पुत्ला जलाए पनि त्यसको राजनीतिक प्रतिवाद उपाध्यायले गरेनन्। ‘न्यायाधीश न्यायालय र फैसलाबाट बोल्छ, अन्य मञ्चबाट हैन’ को मान्यता थियो उपाध्यायको। निष्कलंक सार्वजनिक जीवन उनको विद्वता र क्षमताकै कारण २०६५ चैत्रमा संविधानसभा (पहिलो) निर्वाचित भएपछि कोइरालाले उनलाई संविधान समितिको अध्यक्षको पदका लागि अनुरोध गरेका थिए। तर अध्यक्ष समितिको अधिकार र स्वायत्तताबारे लिखित प्रतिज्ञा गर्न कोइराला हिच्किचाएपछि ‘मनोनीत’ गरिए पनि उपाध्यायले शपथ लिएनन् सदस्यताको। उपाध्यायका केही गम्भीर मतभेद थिए ०६२/६३ पछिका राजनीतिक परिवर्तनका शक्तिहरुसँग। पृथ्वीनारायण शाहले नेपाललाई एकतामार्फत राष्ट्रका रुपमा एकीकरण गरेको, नेपाली राजालाई विदेशी आततायी र आक्रमणकारीका रुपमा हेर्न नहुने र मुलुकको अखण्डता र एकताका लागि त्यो संस्थाको सान्दर्भिकता रहिरहेको मान्यताबाट उनी पछि हटेनन् भने अर्कोतिर उनलाई भेट्न गएका माओवादी नेता बाबुराम भट्टराई र मातृका यादवसँग जातीयता र संघीयताको मुद्दा उठाएर उनीहरु मुलुक टुक्राउने राजनीतिमा लागेको भन्दै त्यसलाई त्याग्न आग्रह गरेका थिए। यता आएर उपाध्याय 'स्वास्थ्य र उमेरका कारण' धेरैजसो अमेरिकामा बस्ने गरे पनि नेपालको राजनीति र खासगरी सर्वोच्चका प्रधानन्याधीश खिलराज रेग्मीले सत्ता लिएकोमा प्रसन्न थिएनन्। यद्यपि अन्य पाँच जना पूर्व प्रधानन्याधीशले त्यसको विरुद्द वक्तब्य दिए पनि उपाध्यायले आफ्नो मान्यता र पूर्वपदको गरिमा अनुरुप सार्वजिनक वक्तव्य भने दिएनन्। तर रेग्मीलाई उनको अडान र मान्यताबारे स्पष्ट जानकारी थियो। संभवतः त्यसैले होला उपाध्याय अचेत अवस्थामा पुगेपछि मात्र भेट्न गए रेग्मी, न्यूरो अस्पतालमा एकपटक र आर्यघाटमा श्रद्धान्जली अर्पण गर्न। अघिल्लो शनिबार उपाध्यायलाई भेट्न उनका भाइ तथा सर्वोच्च अदालतका पूर्वप्रधानन्यायाधीश केदारनाथ उपाध्याय, सर्वोच्चका न्यायाधीश वैजनाथ उपाध्याय, वरिष्ठ अधिवक्ता कृष्णप्रसाद भण्डारी र उनका भानिज विनोद भण्डारी घरमा पुगेका बेला उनी कुर्सीबाट लडेर बेहोस भएका थिए। उनलाई अन्तिम बिदाइ गर्न सर्वोच्चका कामु प्रधानन्याधीशलगायत सबै न्यायाधीशहरु उपस्थित थिए। तर, संभवतः न्यायपालिकाको वर्तमान अवस्था उनको मान्यताभन्दा विपरीत छ पक्कै पनि। तर वर्तमान स्थिति जे भए पनि नेपालको न्यायपालिका र सार्वजनिक जीवनको मूल्यमा विश्वास राख्नेहरुका लागि उपाध्याय एक उज्ज्वल नक्षत्रका रुपमा रहिरहने छन्, आउँदो धेरै समयका लागि। उनको नश्वर शरीरको अन्त भए पनि न्यायालय र फैसलामार्फत उनले अनेक मार्गनिर्देशन र नजिर प्रस्तुत गरेका छन्।
आज दिउँसो १ बजेलाई राखिएको नेकपा एमालेको केन्द्रीय समितिको बैठक स्थगित भएको छ। मन्त्रीहरुको नाम छान्न स्थायी समितिको बैठक दिउँसो बस्नुपर्ने भएकोले आजको बैठक स्थगित भएको एमाले स्रोतले बतायो। यसअघि बसेको आज बिहान धापासीस्थित ग्राण्डी अस्पतालमा बसेको बैठक बिना निस्कर्ष टुंगिएको थियो। एमाले संसदीय दलका नेता केपी ओली बिरामी भएर अस्पतालमा भर्ना भएपछि मन्त्री छान्न एमाले नेताहरु अस्पताल पुगेका थिए। यसैबीच अस्पतालमा बैठक राखेको भन्दै एमालेका वरिष्ठ नेता माधव कुमार नेपालले बैठक बहिस्कार गरेपछि बैठक बिना निस्कर्ष टुंगिएको थियो।
सरकारले संविधानसभा निर्वाचनका लागि मंसिर १ गते शनिबारसहित गरेर पाँच दिन बिदा दिने निर्णय गरेको छ। मंसिर १ गतेदेखि ५ गतेसम्म बिदा हुने भएको छ। यो बिदाको दिन पनि आइतबार र सोमबार मंसिर २ र ३ गते अत्यावश्यक सेवा बिजुली, पानी, दमकल, अस्पताल, एयरपोर्ट, भन्सारलगायतका सरकारी कार्यालय भने पूरै खुला रहनेछन्। अघिल्लो संविधानसभाको निर्वाचनमा पनि सरकारले पाँच दिन बिदा दिएको थियो र अत्यावश्यक सेवाहरु भने पछिल्लो दुई दिनमात्र बन्द गरिएका थिए। गृहमन्त्री माधव घिमिरेका अनुसार मन्त्रिपरिषद्को सोमबार बिहानको बैठकले संविधानसभा निर्वाचनका बेला चार दिन बिदा दिने निर्णय गरेको हो। शनिबारसमेत गरेर पाँच दिन बिदा हुने भएको हो। ‘अत्यावश्यक सेवा भने पछिल्ला दुई दिन मंगलबार र बुधबारमात्र बिदा हुनेछन्,’ गृहमन्त्री घिमिरेले सेतोपाटीसँग भने।
नेचाबेतघारी– ८ सोलुखुम्बुस्थित दूधकोसी पुल छेउमा होटल तथा किराना पसल गर्दै आएको एक दम्पतीको आइतबार राति हत्या भएको छ । खोला छेउमा रहेको बाटामा सामान्य व्यवसाय गर्दै आएका मानध्वज राई र उनकी श्रीमतीलाई अज्ञात समूहले धारिलो हतियार प्रहार गरी हत्या गरेको प्रहरीले जनाएको छ। राति करिब ११:३० बजे भएको घटनाका सम्बन्धमा राति १२ बजे जानकारी प्राप्त भएपछि प्रहरी सहायक निरीक्षक कमल कटुवालको नेतृत्वमा घटनास्थलमा परिचालन भई मुचुल्का उठाउने काम भइरहेको इलाका प्रहरी कार्यालय नेचाले जनाएको छ । रासस
एकीकृत नेकपा माओवादीको विराटनगरमा हालै सम्पन्न राष्ट्रिय सम्मेलनबाट केन्द्रीय सदस्यहरुको सूची सार्वजनिक गएको छ। पार्टी मुख्यालय पेरिसडाँडामा आइतबार पत्रकार सम्मेलन गर्दै केन्द्रीय समितिमा बस्न अस्विकार गरेका बाबुराम भट्टराईसहित उनी पक्षधरको नाम बाहिरै राखेर ८४ जना केन्द्रीय सदस्यहरुको सूची सार्वजनिक गरेको हो। ९९ जना केन्द्रीय सदस्यहरु हुनुपर्ने भएपनि भट्टराई पक्षधर बाहेकका ८४ जनाको केन्द्रीय सदस्यको नाम सार्वजनिक गरेको हो। बाबुराम भट्टराई, टोपबहादुर रायमाझी, हिसिला यमी, देवन्द्र पौडेल, नवराज सुबेदी, प्रभु साह, गंगा नारायण श्रेष्ठसहित १५ जनाको नाम समावेश छैन। को–को भए एमाओवादीका केन्द्रीय सदस्य ? १ पुष्पकमल दाहाल ‘प्रचण्ड’ (अध्यक्ष) २ नारायणकाजी श्रेष्ठ ‘प्रकाश’ ३ पोष्ट बहादुर बोगटी ‘दीवाकर’ ४ कृष्ण बहादुर महरा ‘अमरसिंह’ ५ गिरीराजमणि पोखरेल ‘पियूष’ ६ वर्षमान पुन ‘अनन्त’ ७ दीनानाथ शर्मा ‘अशोक’ ८ लीलामणि पोख्रेल ‘अभिषेक’ ९ हरिबोल गजुरेल ‘शीतलकुमार’ १० शक्ति बहादुर बस्नेत ‘सुरेश सिंह’ ११ अग्निप्रसाद सापकोटा ‘कन्चन’ १२ जनार्दन शर्मा ‘प्रभाकर’ १३ चक्रपाणि खनाल ‘बलदेव’ १४ हेमन्तप्रकाश वली ‘सुदर्शन’ १५ गोपाल किराती ‘साईला’ १६ हितराज पाण्डे ‘उत्तम’ १७ सुरेन्द्र कार्की ‘पार्थ’ १८ नन्द बहादुर पुन ‘पासाङ’ १९ लोकेन्द्र बिष्ट मगर ‘अभ्यास’ २० लेखराज भट्ट ‘राकेश’ २१ विश्वभक्त दुलाल ‘आहुती’ २२ विश्व नाथ शाह ‘कुमार’ २३ डिलाराम आचार्य ‘सुरेन्द्र’ २४ रामचन्द्र झा २५ उर्मिला अर्याल २६ शशी श्रेष्ठ ‘जेनी’ २७ गिरधारीलाल न्यौपाने ‘विकास’ २८ अमर बहादुर तमु ‘रमन’ २९ नारायण प्रसाद दाहाल ‘सरल’ ३० ध्रुव पराजुली ‘सन्तोष’ ३१ गंगा कार्की ‘विश्व’ ३२ सन्तु दराई ‘परवाना’ ३३ गणेशमान पुन ‘रश्मी’ ३४ जोख बहादुर महरा ‘प्रताप’ ३५ पुष्पविक्रम मल्ल ‘सिंह’ ३६ हित बहादुर तामाङ ‘शमशेर’ ३७ जग प्रसाद शर्मा ‘अपार’ ३८ भक्त बहादुर शाह ‘उद्धव’ ३९ काली बहादुर मल्ल ‘जीतेन्द्र’ ४० दीपेन्द्र कुमार पुन मगर ‘सिजल’ ४१ टेक बहादुर बस्नेत ‘समर सिंह’ ४२ महेश्वर गहतराज ‘अथक’ ४३ कमला रोका ‘क्रान्ति’ ४४ तेज बहादुर वली ‘प्रतीक’ ४५ ओनसरी घर्ती मगर ‘उषा’ ४६ झक्कु प्रसाद सुवेदी ‘अधिकार’ ४७ डोर प्रसाद उपाध्याय ‘निर्मल कुमार’ ४८ हरिराज अधिकारी ‘कुमार’ ४९ कृष्ण प्रसाद सापकोटा ‘देशबन्धु’ ५० टंक आङबुहाङ ‘प्रभाव’ ५१ सुरेश कुमार राई ‘हिमाल’ ५२ भीम बहादुर कडायत ५३ केशव नेपाल ‘विजय कुमार’ ५४ प्रल्हाद बुढाथोकी ‘क्षितिज’ ५५ डी.आर. पौडेल ‘प्रवीण’ ५६ जीवन गौतम ‘अतुल’ ५७ हकिकुललाह खाँ ‘शरोज’ ५८ अञ्जना विसंखे ‘अनन्त’ ५९ प्रकाश हरि पोखरेल ‘शैलेष’ ६० ईश्वरी प्रसाद भट्टराई ‘विनोद’ ६१ दीपबहादुर योञ्जन ‘घ्याल्चन’ ६२ राजु खड्का ‘रुस्तम’ ६३ दिनेश पन्थी ६४ रामकुमार शर्मा ‘निर्माण’ ६५ धर्मदत्त देवकोटा ‘दर्शन’ ६६ रेखा शर्मा ‘सृजना’ ६७ कृष्णध्वज खड्का ‘सुदीप’ ६८ महेन्द्र बहादुर शाही ‘प्रज्ज्वल’ ६९ झलक दर्लामी ‘सन्देश’ ७० शालिकराम जमकट्टेल ‘गम्भीर’ ७१ महेन्द्र पासवान ‘अरविन्द’ ७२ अजय शंकर नायक ‘अबिनाश’ ७३ भरत प्रसाद साह ‘प्रभात’ ७४ सुरेन्द्रप्रसाद जैसवाल ७५ विमला सुवेदी ७६ सत्य पहाडी ७७ कल्पना धमला ७८ सीता पोखरेः ७९ पूर्णकुमारी सुवेदी ८० शिवकुमार म०डल ८१ विष्णुप्रसाद चौधरी ८२ वीरमान चौधरी ८३ दधिराम न्यौपाने ८४ धनश्याम यादव
कास्कीको सिन्दुजुरेमा निर्माणधिन माथिल्लो मादी जलबिद्युत आयोजनाको सुरुङमा थुनिएका १६ मध्ये १३ कामदारको १५ घण्टापछि सकुशल उद्धार भएको छ । बेपत्ता तीन जनाको खोजीका भैरहेको छ । तनहुँका सुजन गुरुङ, उदयपुरका अर्जुन तामाङ र नरेन्द्र तामाङको खोजी कार्य भैरहेको छ । अवस्था अज्ञात छ । माथिबाट आएको पहिरोका कारण शुक्रवार दिउसो साढे एक बजेदेखि सुरुङमा थुनिएका १२ नेपाली र एक चिनिया कामदारलाई शनिवार बिहान साढे ३ बजे शकुसल उद्धार गरिएको कास्की प्रहरीले जनाएको छ । उद्धार गरिएका सबैको पश्चिमाञ्चाल क्षेत्रिय अस्पतालमा स्वास्थ्य परिक्षण पछि घर फर्केका छन् । हिजो दिनभर र रातभरको निरन्तर प्रयासबाट १३ कामदारलाई जिवितै उद्धार गरिएपनि सुरुङभित्र फसेका ३ कामदारको अबस्था भने अज्ञात रहेको प्रहरी उपरिक्षक बसन्त कुमार लामाले बताए । १५ घण्टासम्म उनिहरुलाई पाईपको माध्यमबाट पानी र अक्सिजन दिइ बचाईएको थियो । शकुसल उद्धार गरिएकाहरुमा मकवानपुरका २५ वर्षीय देबराज ठोकर, २१ वर्षीय बिसाल गोले , १९ वर्षीय नवराज ठोकर , २९ वर्षका मनोज पुलामी , २५ वर्षिय गणेश थापा , धादिङका २९ वर्षिय नारायण श्रेष्ठ , कास्कीका ३२ बर्षिय रामचन्द्र बिक , भोजपुरका २१ बिर्षय उमेश कुमार राई , हेटौडाका ५४ बर्षिय बिष्णु लामा , उदयपुर घर भएका २० बर्षिय शिबराज तामाङ , खोटाङका १८ बर्षिय सुजन भुजेल र शेर बहादुर तामाङ रहेका छन् । त्यस्तै चिनिया कामदार यु ज्याङ मी को पनि शकुसल उद्धार गरिएको छ ।
निर्वाण चौधरीले विद्युतीय कारोबार ऐनअनुसार ५५ करोड माग दाबी गरी कारबाही माग गर्न भनेका पत्रकार दिनेश आचार्यलाई जिल्ला अदालत काठमाडौँले २० हजार धरौटीमा छाड्ने भएको छ। जिल्ला अदालत काठमाडौँमा भएको बयान र थुनछेक बहसपछि न्यायाधीश अर्जुन अधिकारीको इजलासले आचार्यलाई २० हजार धरौटी मागेको हो। सेयरबजार साप्ताहिकलले असारको ९–१५ को अंकमा निर्वाण चौधरीको निजी जीवनको समाचार छापेर त्यसलाई सम्पादक आचार्यले फेसबुकमा सेयर गरेका थिए। त्यसरी फेसबुकमा आफ्नाबारे समाचार सेयर गरेर आफ्नो चरित्र हत्या गर्न खोजेको भन्दै व्यापारी विनोद चौधरीका छोरा निर्वाण चौधरीले ५५ करोड क्षतिपूर्ति माग गर्दै महानगरीय प्रहरी परिसरमा उजुरी दिएका थिए। प्रहरी परिसर काठमाडौँले उजुरीमा अनुुसन्धान गरी अभियोजनका लागि सरकारी वकिल कार्यालयलाई पठाएको थियो। आचार्यले विद्युतीय कारोबार ऐनको दफा ४७ बमोजिमको कसुर गरेको भन्दै सजाय माग दाबी गर्न प्रहरीले सरकारी वकिललाई आफ्नो रायसहितको प्रतिवेदन पठाएको थियो। सोही रायका आधारमा सरकारी वकिल कार्यालयले काठमाडौँ जिल्ला अदालतमा मुद्दा दायर गरेको थियो। अदालतले आचार्यलाई अदालतमा पेश गर्न भनेपछि प्रहरीले उनलाई सोमबार पक्राउ गरी अदालतमा पुर्या‍एको थियो। मंगलबार भने जिल्ला अदालतले उनलाई धरौटी माग गरेको हो । चौधरीले पत्रिकामा आएको समाचारको खण्डन पनि नगरी उक्त समाचारलाई फेसबुक पेजमा सेयर गरेकामा आपत्ति जनाउँदै प्रहरीमा उजुरी दिएका हुन्।
मापदण्ड पूरा नगरेका चितवनका चारवटा निजी अस्पताल सोमबार बाट बन्द भएका छन्। जिल्ला जनस्वास्थ्य कार्यालय चितवनले दिएको जानकारीअनुसार भरतपुरको अस्पताल रोडमा रहेको ओम अस्पताल, एडभान्स अस्पताल, भरतपुरकै वीरेन्द्र क्याम्पस रोडमा रहेको ओएसिस मेडिकल कलेज र पर्सामा रहेको परोपकार अस्पताललाई सञ्चालनमा रोक लगाएको हो। दर्ता नभएका, नवीकरण नगर्ने र अन्य मापदण्ड पूरा नगरेपछि ती अस्पताललाई जिल्ला जनस्वास्थ्य कार्यालयले बन्द गराएको हो। स्वास्थ्य मन्त्रालय चिकित्सा महाशाखाबाट आएको टोलीले जिल्ला जनस्वास्थ्य कार्यालय र जिल्ला प्रशासनका प्रतिनिधिको रोहबरमा गरेको अनुगमनका क्रममा ती अस्पतालले प्रक्रिया पूरा नगरेको पाइएपछि बन्द गराइएको जिल्ला जनस्वाथ्य कार्यालयका प्रमुख केहरसिंह गोदारले बताए। मापदण्ड पूरा नभएको भन्दै जिल्ला जनस्वास्थ्यलाई महाशाखाले कात्तिक २४ गते पत्राचार गरेको थियो । प्रमुख गोदारले अस्पतालमा रहेका बिरामीलाई तीन दिनभित्र अन्य अस्पतालमा सार्न र प्रक्रिया पूरा गरेर मात्र अस्पताल पुनः सञ्चालन गर्न निर्देशन दिएको जानकारी दिए। चितवनमा एक सरकारी अस्पताल, दुई मेडिकल कलेज, एक क्यान्सर अस्पताल, एक आखा अस्पताल र २६ वटा निजी अस्पताल सञ्चालनमा रहेका छन्। टोलीले भरतपुर सामुदायिक अस्पताललाई आकस्मिक सेवा र फार्मेसीमा समय सकिएको औषधि भेटिएको तथा भेन्टिलेसन नभएको भन्दै तत्काल सुधारका लागि चेतावनी पत्र दिएको छ। रासस
धनगढीमा सम्पन्न भएको अन्तर विद्यालय क्रिकेट प्रतियोगिताको उपाधि महेन्द्रनगरस्थित सनराईज बोर्डिङ स्कुलले जितेको छ। धनगढीस्थित फाप्ला मैदानमा मंगलबार भएको खेलमा सनराईज बोर्डिङ्ले सिद्धार्थ शिशु सदन बोर्डिङ्लाई ६८ रनले पराजित गरेको छ। सनराईजले टस जितेर ब्याटिङ् गर्दै निर्धारीत २० ओभरमा ७ विकेट गुमाएर १ सय ३४ रन बनाएको थियो। सनराईजका लागि पुरन सिंहले सर्वाधिक ७२ रनको योगदान दिए भने दिपेश चन्दले १९ रन प्रहार गरेका थिए। बलिङ् तर्फ सिद्धार्थका दिपेन्द्र थापाले ४ र दिपक रायले २ विकेट प्राप्त गरेका थिए। १ सय ३५ रनको विजय लक्ष्य पुरा गर्ने क्रममा सिद्धार्थका ब्याटस् म्यानहरु १४ ओभरमा सवै विकेट गुमाएर ६७ रनमा समेटिन पुगेका थिए। सिद्धार्थका दिपेन्द्र थापाले १८ रन बनाउन बाहेक अन्य कुनैपनि ब्याटस्म्यानहरुले दोहोरो अंक बनाउन सकेनन्। सनराईजका प्रकाश साउँदले ४, निरज पोखरेलले ३ र वरुण चन्दले २ विकेट प्राप्त गरेका थिए। क्षेत्रीय क्रिकेट विकास समिति क्षेत्र नम्बर ९ का उपाध्यक्ष धिरेन्द्र साउदको सभापतित्वमा भएको समापन कार्यक्रममा सुदूरपश्चिमाञ्चल एकाडेमीका निर्देशक सुवास शाही प्रमुख अतिथि रहेका थिए। समापन कार्यक्रममा क्षेत्रीय क्रिकेट विकास समिति क्षेत्र नम्बर ९ छनोट समितिका संयोजक विक्रम विष्ट, निर्णायकद्वय हेमराज जोशी र किशन महत लगायतको उपस्थिति रहेको थियो। टोली पुस १२ गतेदेखि १८ गतेसम्म जनकपुरमा आयोजना हुने राष्ट्रिय अन्तर माध्यमिक विद्यालय क्रिकेट प्रतियोगितामा सहभागी हुने बताईएको छ।
पर्यटनमन्त्री रामकुमार श्रेष्ठले दलहरुबीच सहमति भए आफूहरू मंसिर ४ गतेको लागि घोषित निर्वाचनको मिति सार्न वा सरकार छाड्न समेत तयार रहेको बताएका छन्। बुधबार राजधानीको रिपोर्टर्स क्लब नेपालले कुदेरै नेपाल भ्रमण गरेर किर्तिमान कायम गरेका धावक कुलबहादुर शाहीको सम्मानमा आयोजना गरेको कार्यक्रममा बोल्दै मन्त्री श्रेष्ठले चार दलले सहमति गरे हामी कुर्सीमा टासिएर नबस्ने बताउँदै सरकार छाड्दा मुलुकले निकास पाउँछ भने त्यसका लागि तयार भएको बताए। कार्यक्रममा मन्त्री श्रेष्ठले दलहरुबीच सहमति भए घोषित निर्वाचनको मिति सार्न सक्ने स्पष्ट पार्दै निर्वाचनको लागि दलहरूबीचको आम सहमति हुनु पर्ने जिकिर गरे। प्रमुख दलहरुको सहमतिमा मंसिर ४ गते संविधानसभाको निर्वाचन हुने तय भएकोले एक दुई दलले बहिस्कार गर्दैमा निर्वाचन नरोकिने समेत तर्क गरे। यद्यपि उनले नेकपा–माओवादी वार्ता नगर्ने स्थितिबाट वार्ताको टेवलमा आउन तयार रहेकोले निर्वाचनमा भाग लिने विश्वास ब्यक्त गरेका थिए । उनले भने, 'चुनावको विकल्प छैन। यो सबैले बुझेकै कुरा हो। केही रिर्जभेसन हुन्छ। बैद्यजीहरूले केही मार्जिन राखेर मागहरू राख्नु भएको छ। त्यसमा सहमति हुन सक्छ।' चार दलको सहमति अनुसार सरकारको खारेजी र प्रधान न्यायाधसि पदबाट राजिनामा सम्भव नभएको भन्दै उनले त्यसको लागि मीन्त्रपरिषद अध्यक्ष खिलराज रेग्मी आफैले चाहनु पर्ने स्पष्ट पारे। मन्त्री श्रेष्ठले कानूनी र प्राविधिक तयारी लगभग पुरा भएकोले सरकार र निर्वाचन आयोग मंसिर ४ गतेको निर्वाचनकेा लागि तयार रहेको भन्दै भयरहित ढंगले निर्वाचन हुने विश्वास ब्यक्त गरे। बाहिर आए जस्तो भारतलाई विमानस्थलको सुरक्षा ब्यवस्था र लुम्बिनी, पशुपति नगरमा चेक पोष्ट निर्माण गर्न दिने सहमति नभएको भन्दै उनले त्यस्तो दिनु पर्ने भए खुल्ला प्रतिश्पर्धाबाट दिइने बताए। सरकारले नियमित सरूवा र बढुवाबाहेक अरू कुनै सरूवा बढुवा नगरेको दावी गर्दै मन्त्री श्रेष्ठले राजदुत र संबैधानिक नियूक्ति चार दलको सहमतिबीना नगरिने स्पष्ट पारे। उनले भने,–'यो विषयले चुनाव रोकिनु हुँदैन। सरकारको कारणले रोकिनु हुँदैन भन्नेमा हामि प्रष्ट छौ।' उनले पर्यटनको विकासको लागि नाफामा रहेका संस्थाले वर्षको ७ दिन अनिवार्य भ्रमण गर्नु पर्ने ब्यवस्था रहेकोले आगामी दिनमा पर्यटनको विकास हुने भन्दै पर्यटन पूर्वाधार निर्माणको लागि सरकारले प्रयाप्त बजेट विनियोजन गरेको बताए। कार्यक्रमका सभापति ऋषि धमलाले किर्तिमानी धावक कुलबहादुर शाहीको दावी र योगदानलाई सरकारले सम्मान गर्नु पर्ने भन्दै त्यसका लागि क्लबले पनि सहयोगलाई निरन्तरता दिने प्रतिबद्धता ब्यक्त गरे। किर्तिमानी धावक शाहीले शान्तिको लागि आफूले कुदेरै देश भ्रमण गरेको सबै प्रमाण सम्बन्धीत निकायमा पेश गरिसकेकोले अब नेपालको पहिलो शान्ति धावक भनेर सामान्यज्ञानमा आफ्नो नाम लेखिनु पर्ने माग गरे। उनले सम्मान जीवन छदै गरेको राम्रो भन्दै मरेपछि गरिने सम्मान र सहयोगको अर्थ नभएको बताए। राज्यले आफूलाई सहयोग नगरेको सुनाउँदै रिपोर्टर्स क्लब नेपाल, अध्यक्ष ऋषि धमलासहितका ब्यक्तित्वहरुको सहयोगले आफुले अहिलेसम्म अभियानलाई निरन्तरता दिन सकेको बताए।
आन्दोलनरत ३३ दलीय मोर्चाको बैठकले सरकारले बिहीबार वार्ताका लागि पठाएको पत्रलाई सकारात्मक रूपमा लिँदै वार्ताको मिति र स्थान दुवै पक्षको सहमतिमा तय गर्ने निर्णय गरेको छ । नेकपा–माओवादी केन्द्रीय कार्यालय बुद्धनगरमा बसेको मोर्चाको बैठकले सरकारसँग वार्तामा बस्ने निर्णय गरेको माओवादी सचिव देवप्रसाद गुरुङले जानकारी दिए । बैठकले उच्चस्तरीय राजनीतिक समिति समक्ष वार्ताको क्रममा राखेको १८ बुँदै मागलाई जनस्तरसम्म स्थापित गर्न देशभर गोष्ठी सञ्चालन गर्ने, उपत्यकालगायत सबै जिल्लामा ३३ दलीय संयन्त्र गठन गरी सञ्चालन गर्ने र भदौको दोस्रो हप्तादेखि निर्वाचन क्षेत्रस्तरमा पनि ३३ दलीय संयुक्त अभियान टोली बनाइ यथास्थितिको निर्वाचनको विरोधमा जन परिचालन तथा प्रचारात्मक अभियान सञ्चालन गर्ने निर्णय गरेको सचिव गुरुङले जानकारी दिए । रासस
तराई–मधेस लोकतान्त्रिक पार्टीका अध्यक्ष महन्थ ठाकुरले आगामी चुनावलाई दृष्टिगत गरेर मधेसकेन्द्रित दलबीच कार्यगत एकताको प्रयास भइरहेको बताएका छन्। “त्यसो हुन नसके चुनावी तालमेल गरेर भए पनि चुनावमा जान सक्ने विकल्पमा पनि छलफल भइरहेको छ।” अध्यक्ष ठाकुरले मधेसी पत्रकार समाज पर्साद्वारा आज आयोजित कार्यक्रममा भन्नुभयो। उहाँले नेपालको सामाजिक तथा आर्थिक रूपान्तरणका लागि प्रत्येक नेपालीलाई हिस्सेदार बनाउने, प्रत्येकको भाषा, धर्म र संस्कृतिलाई समान व्यवहार गर्ने तथा सबै नेपालीलाई समान व्यवहार गर्ने खालको सङ्घीयता हुनुपर्ने आँैल्याएका थिए। “निर्वाचनको विरोध गरिरहेका नेकपा–माओवादीलगायत दलसँग निर्वाचनमा सहभागी हुनका लागि सरकार र उच्चस्तरीय राजनीतिक समितिले सहकार्यको हात बढाइएकै हो, उनले भने, “वार्ता र संवादका माध्यमबाट समस्याका समाधान खोजेर सबैले चुनावमा सहभागी हुनुपर्छ।” तमलोपाका नेता हृदयेश त्रिपाठीले आफ्नो विभाजनको पुष्टि गर्नका लागि भए पनि नेकपा– माओवादीले चुनावमा सहभागी नहुने क्रियाकलापमा लागेको आरोप लगाए। रासस
सिभिल बैंक, एक्सिस डेभलपमेन्ट बैंक र सिभिल मर्चेन्ट वित्तीय संस्थाहरुलाई एक आपसमा मर्ज गर्न नेपाल राष्ट्र बैंकले अन्तिम स्वीकृति दिएको छ। तीन वित्तीय संस्था गाभिएपछि सिभिल बैंक लिमिटेडको चुक्ता पुँजी २ अर्ब ८८ करोड ३६ लाख रुपैयाँ पुग्ने छ। २०७१ वैशाखदेखि तीन संस्थाहरुको बैंकिङ कारोबार एकीकृत भई संचालनमा आउने बैंकका प्रमुख कार्यकारी अधिकृत किशोर महर्जनले बताए। यो मर्जरबाट बैंकको व्यवसाय गर्ने क्षमता वृद्धि भई केही ठूला परियोजना लगायत उद्योग व्यवयसायमा थप लगानी गर्न सहज हुने महर्जनले बताए। अत्याधुनिक अपरेटिङ्ग सफ्टवेयर प्रयोग गरेको यस बैंकले आगामी दिनहरुमा नयाँ तथा ग्राहक मुखी थप सेवाहरु पनि थप्दै लाने जनाएको छ। सिभिल बैंकको निकट भविष्यमा खुल्ने थप नयाँ शाखा सहित मर्जपछि बैंकको शाखा संख्या ४१ पुग्ने छ। पछिल्लो समयमा संचालनमा आएको सिभिल बैंकले सर्वसाधारणका लागि छुट्टाएको शेयर समेत बाँडफाँड गरिसकेको छ।
मन्त्रिपरिषदका अध्यक्ष खिलराज रेग्मीले दलहरूले अब जनचाहाना अनुरूपको संविधान निर्माणमा जोड दिनुपर्ने बताएका छन्। आज ईलामको लारूम्बामा किरात धर्मगुरु आत्मानन्द लिङदेनको ६०औ जन्मोत्सव समारोहमा बोल्दै रेग्मीले निर्वाचनमार्फत जनताको माग संस्थागत भईसकेकाले अब चाडैनै जनपक्षिय संविधान बन्नेमा आफू विश्वस्त रहेको बताए। रेग्मीले नयाँ संविधानलाई मुर्त रूप दिन सबै दलको सहभागिता हुनुपर्नेमासमेत जोड दिए। त्यस्तै कार्यक्रममा बोल्दै एमाले नेता केपी ओलीले अबको संविधान कुनै एक जाती विशेषलाई ध्यानमा नराखी सबै जातजाती, भाषाभाषी धर्म र संस्कृतिलाई समेट्ने खालको हुने बताए। ओलीले संविधान निर्माण प्रक्रि्कयाको नेतृत्व एमालेले गर्ने भएकाले नयाँ संविधान निर्माण प्रक्रियामा नेकपा माओवादी सहित सबै बहिस्कारवादी दलकोसमेत सहभागि हुने बताए। कार्यक्रममा पूर्व सभामुख सुवास नेम्बाङ, काग्रेसका नेता भीष्म आङ्देम्बेलगायतले बोलेका थिए।
हामीले सानो बस्ने ठाउँ बनाइसकेका थियौं। हामी, अर्थात म र मगर मामा । म होचो कदको आधी तालु खुइलिएको, गाँठो परेको पिँडुला भएको सानो मोहोडाको मान्छे । गाउँघरमा मलाई सन्ते भन्छन् । कहिलेकाहीँ भने सन्तबहादुर नभनिन्जेल सुनेको नसुन्यै गरिदिन्छु। मगर मामा मभन्दा धेर ठूलो (अग्लो) त हैन तर सानो पनि हैन । त्यस्तै साढे पाँच फुटजति उचाइ भएको, पाँच दशक पार गरेर जीवनको उत्तरार्धको कल्पना गर्न थालेको व्यक्तित्व । कुनै पनि उल्लेख्य काम गर्न सकिन भनेर सधैं दुःखी रहन खोज्ने एउटा प्राणी – मगर मामा। त्यसै फलेकको नवनिर्मित सानो चौतारोमा बसेर मगर मामाले तमाखु र मकैको खोसेला निकाल्नुभयो । घाम हतारिएको थियो अस्ताउन । चारघरे गाउँ पछाडिबाट लुसुक्क निस्कन खोजेको देखिन्थ्यो त्यो । सम्पूर्ण आकाश सुन्तले रङ्गमा रङ्गिएको थियो । उदास उदास लाग्थे ती डाँडा। म आफूले लाएको मैलो इस्टकोटको फेरोले अनुहारको पसिना पुछ्न खोजिरहेको थिएँ । मगर मामाले जतनसाथ तमाखुलाई खोसेलामा बेर्न लाग्नु भएको थियो। – “त्यो मान्छेले त्यसो गरेको कति भयो हौ मगरमामा।” – “खै” – “मैले जानेदेखि नै त्यो त्यसै नै गरिरहेको छ ।” – “मेरा जिजुबाजेले पनि त्यसलाई त्यस्तै नै गर्दै देखेका थिए रे ।” – “हो र !” म अचम्ममा परेको थिएँ । एउटा मान्छे कसरी एउटै काम निरन्तर दोहोर्‍याएर–तेहेर्‍याएर, फेरि दोहोर्‍याएर–तेहेर्‍याएर गरिरहन सक्छ । – “यसलाई दिक्क लाग्दैन र’छ” – “खै” – “यो गल्दैन” – “खै” – “कसरी त्यो यस्तो अप्ठ्यारो भिर त्यत्रो भारी लिएर सँधै चढ्न सक्छ र फेल खाएपछि फेरि खुरुखुरु गर्न सक्छ” – “खै” मेरा प्रश्न सबै अनुत्तरित रहे । मगर मामाले चुर बनाइसक्नु भयो । एउटा आफूले सल्काएर मलाई अर्को दिनुभयो । उहाँकै सल्केको चुरबाट मैले अर्को चुर सल्काएँ । फोक्सोभरि हुँडल्याएर धुँवालाई नाकबाट फ्यालेँ। दुई डाँडाबीचबाट घाम च्याइरहेको थियो । पूर्वबाट आएको चिसो बतासले पसिनालाई भिजाउँदा जाडोजस्तो, शीतलजस्तो अनुभव गरायो । आङमा भएको इस्टकोटमात्रलाई मैले आफ्नो छातीमा टाँस्न खोजें । छातीलाई चिसोबाट जोगाउन प्रयास गरें। – “जाडो आउन लागेको हो कि क्या हो ?” जाडो मगरमामालाई पनि भएको रहेछ । – “हो नि हौ । अनि यो त ट्याम नै त्यस्तो हो नि त ।” मैले भन्देको थिएँ । ढ्.....ऽ...ऽ....या..ऽ...ऽ..ङ....ऽ.....ऽ एउटा ठूलो आवाज गरेर ढुङ्गो भीरबाट गुड्किँदै तल झर्‍यो । हामी तर्सेको भयौं । – “सँधै यस्तै आवाज गरेर झर्छ । आजकल त मलाई डर लाग्नै छाड्यो ।” – “किन यसलाई सधै‌ यो गरिरहन दिएको त । धपाइ दिउँ न यसलाई यहाँबाट ।” – “......” मेरो कुरामा मगर मामाको प्रतिक्रिया शून्य थियो । उहाँ त्यस मान्छेलाई हेरिनै रहनुभएको थियो । – “अब के गर्छ त्यो । त्यही भीरमा बसिरान्छ कि आउँछ जस्तो लाग्छ ?” भीरतिर हेरेर चुरको लामो सर्को तान्दै मैले मगरमामालाई सोधें । उहाँको आँखा पनि त्यतै सोझिएका थिए । – “खै, हेर्दै जाउ न भान्जा थाहा भइहाल्छ नि ।” चुप लागेर भीरतिर हेरिरहें । केहीक्षण त्यो माथि भिरमै रह्यो । आकाशतिर फर्केको देखिन्थ्यो । हात दुबै आकाशैतर्फ फैलायो र अनौठो आवाज निकाल्यो । त्यसको केहीक्षणपछि भीर ओर्लियो । – “यसको कुनै कथा त पक्कै हुनुपर्छ है मामा !” भीर ओर्लिंदै गरेको प्राणीतिर आँखा सोझ्याएर म मामासँग बोलिरहेको थिएँ । – “ह्या के भन्छौ हौ भान्जा तिमी पनि ।” – “छैन होला त मामा । एउटा मान्छे जो वर्षौंदेखि एउटै काम खुरुखुरु गरिरहेको छ भने, त्यसको केही कथा त पक्कै होला नि । यसको पनि स्वास्नी होली, छोराछोरी होलान, दाजु होला, भाइ होला।” – “त्यस्तो चैं हैन भान्जा बरु यसका नाती/पनातीहरु चैं होलान् ।” हाम्रो छेउमा ऊ आइपुगेको थियो । त्यसलाई मैले अनौठो देखें । एउटा सानो कछाडलाई डोरीले बाँधेको थियो । सानो कपडाको टालोले त्यसको लाज ढाकेको थियो । त्यो बाहेक त्यसको शरीरका कपडा काहीँ कतै पनि देखिंदैन थियो । ऊ अग्लो थियो । बलियो थियो । ठूला–ठूला पाखुरा र खुट्टा भएका एउटा अचम्मको मान्छे थियो ऊ । तर उसको अनुहारमा ज्योति थिएन । तेज थिएन । – “चुर खाने” मगरमामाले उसलाई हेरेर सोध्नुभयो । सोध्दैगर्दा मगरमामाले चुर पनि देखाउनु भयो एउटा हातमा चेपेर । बिस्तारै हामी छेउमा आएर ऊ बस्यो । ह्वास्सै अमिलो, नमिठो र कुहिएको, सडेको जस्तो ऊ गन्हायो । मैले आफ्नो नाक खुम्च्याएँ । – “ननुहाएको थुप्रै भयो कि क्या हो ?” मेरो प्रश्नमा मामा ङिच्च हाँस्नुभयो । – “मो ता आस्ति भार्खार लो’सारमा न्वायो ।” मामा हाँसेजस्तो गर्नुभयो । मैले पनि सोहीजस्तो गरें । – “युगौं भयो” उसको स्वर कुनै अँध्यारो गुफाबाट अथवा गहिरो इनारको पिँधबाट निस्केको जस्तो लाग्यो । – “युगौं ?” हाम्रो प्रश्न एकैसाथ निस्केको थियो । तर उसले यसको उत्तर नै थिएन र चुर सल्काइ माग्यो । मामाले चुर सल्काएर दिनुभयो । चुर एक सर्को तानेपछि निकैबेर खोक्यो । उसलाई त्यसको धुँवाले आलसतालस बनायो एकैछिनमा । मौनता हामी बिचमा विद्यमान थियो । मगरमामाले मतिर हेरेर परेला हल्लाउनु भयो । मैले बुझ्नुपर्थ्यो “यो बौलाएको त हैन भान्जा । युगौं पो भन्छ त ।” उसको कुरा कता कता विश्वसनीय जस्ता लाग्थे । उसको स्वर युगौंदेखि कतै दबिएर रहेका जस्ता सुनिन्थे । मलाई उसको कुरामा विश्वास गर्न मन लागिरहेको थियो । मलाई त्यस अर्धनग्नको कथा सुन्न मन लागिरहेको थियो । – “अब के गर्नु हुन्छ त ?” मैले उसलाई सोधें । ऊ चुरको धुँवाबाट आफूलाई सम्हाल्न खोजिरहेको थियो । – “अब फेरि म यसलाई ठेल्दै–ठेल्दै माथि पुर्‍याउँछु । यो अवश्यै झर्नेछ । तर फेरि यसलाई म ठेल्दै माथि पुर्‍याउनेछु । र यो गुड्किँदै तल झरेको हेर्नेछु ।” – “दिनभरी रातभरी यो गरिरहनु ?” मलाई अचम्म लागेको थियो । यो प्राणी कहिल्यै गल्दैन । यसलाई निन्द्रा–भोक, दिशा–पिसाब केही पनि लाग्दैन ? – “अठोट गरेका छौं र त्यो पूरा भएको हेर्ने सपना छ भने कहिल्यै पनि ते’स्ता कुराले छेक्दैनन् ।” – “अलिक बढिनै दार्शनिक भयौ है तिमी ।” सोचेर फिस्स हासें । – “....र अर्को कुरा म त एकचोटी मरेर फिर्ता पठाइएको हुँ । मेरो यो शरीर जुन छ यसलाई त्यसै हिसाबमा हेर्ने हो भने पनि निन्द्राभोक, दिशापिसाब लाग्दैन हैन र ...” ऊ मुसुक्क मुस्कायो तर मेरो हंसले ठाउँ छोड्यो । – “धत् बोक्सोसँग पो कुरा गर्दैछौं कि क्या हो ।” झसङ् भएँ, तर त्यो त्यहाँ बसिरहेको थियो । – “धेरै समय अघि मलाई यहाँ पठाइयो । मलाई अभिशप्त बनाएर यहाँ पठाइयो । अनादीकालसम्मको लागि एउटा काम दिइयो मलाई ।” त्यसले चुरको सर्को तान्दै विस्तारै बोल्न थाल्यो । सपना हैन रहेछ, मलाई ज्ञान भयो । म ध्यान दिएर सुन्न थालें । “यस चट्टानको सृजना गरियो, यो चट्टान जो कहिल्यै पनि खिइंदैन, यो चट्टान जो कहिल्यै फुटेर साना गिटी अथवा बालुवा हुँदैन । यसको सृजना गरियो । यसलाई माथि टुप्पामा पु¥याएर अड्याएको क्षण तँ मुक्त हुन्छस् भनियो र मलाई यहाँ अड्काइयो ।” – “अनि के भयो त ?” – “.....” मतिर फर्केर ऊ यसरी मुस्कुरायो । म उसको त्यस मुस्काइलाई वर्णन गर्न ठ्याक्कै सकिरहेको छुइन । उसका आँखामा अनौठो प्रकाश थियो । तर उ मतिर हेरेर निकै बेरपछि बोल्यो “तिमीलाई के भए जस्तो लाग्छ ।” – “को’न्त” – “त्यसपछि म यो चट्टानलाई ठेल्दै माथि पुर्‍याउँछु, छेउमा पुगेपछि मेरो पातो गल्छ । म अलिक कमजोर हुन्छु र यो फेरि गुड्केर तल आउँछ । म फेरि यसलाई माथि पुर्‍याउन खोज्छु ।” – “गल्दैनौ ?” – “गल्छु किन गल्दिन । कहिलेकाहीँ मेरो आत्मा गल्छ, कहिले मेरो शरीर गल्छ । हेर त कस्तो अप्ठ्यारो भिर छ । तर हामीले गर्ने भनेको प्रयास नै त हो नि हैन र । संघर्ष गर्दै जान्छौं, सफलताको खुड्किलो चड्दै गएका हुन्छौं । फेरि कहिले हामी फेल खान्छौं अनि हामी यही चट्टानजस्तो फेदमा आइपुग्छौं र फेरि एकछिन थकाइ मारेर संघर्ष गर्न थाल्छौं । म फेरि चट्टान ठेल्न थाल्छु । त्यही हैन र जीवन।” ०० – “त्यसो भए तेरो सपनामा शिशिपसले आएर भाषण दिएर गयो हैन त ।” चियाको सर्को तान्दै मेरो एक मित्रले मेरो सपनाको खिल्ली उडाउन खोज्यो । – “तँलाई मैले गरेको जे कुरा पनि खिल्ली जस्तो लाग्छ हैन ।” मलाई त्यो मित्रदेखि साहै्र नै रिस उठेर आयो । – “म तँसँग नजिस्के को सँग जिस्किनु भन् त ?” म धेरैबेर बोलिन । चुपचाप चिया खाइरहें । होटलमा हामी दुई बाहेक अरु एक दुई मान्छे मात्रै थिए । सबै चिया खान मै मस्त थिए । जाडो बढी नै थियो । पसले पनि एक कप चिया लिएर काउण्टरमा बसेको थियो । हरेक ग्राहकमा उसका आँखा गडेका थिए । पसल छेउमा आएर उभिने कसैलाई पनि ऊ सोध्न छाड्दैन थियो “के खानुहुन्छ हुजुर ?” – “सपनाको अर्थ हुनुपर्छ बुझिस् । हरेक सपनाले कुनै न कुनै अर्थ त बोकेकै हुनुपर्छ ।” म धेरैबेर नबोलेपछि ऊ बोल्न थालेको थियो । – “गजबको कुरो त मगर मामा पनि मसँग त्यहाँ थिए । हामी त कहाँ हो कुन्नि चौतारो पो बनाइरहेका रहेछौं ।” – “अचम्म” – “त्यही त, फेरि त्यसले आएर नेपालीमा पो बोल्यो । त्यसलाई नेपाली कसले सिकाएछ ।” हामी हाँसेका भयौं । चिया खाइसकेका थियौं । पसले हामीलाई ठूला–ठूला आँखाले हेरिरहेका थियौं । मलाई उसको हेराइ बुझ्न समय लागेन । सजिलो थियो – हामीले दुई ग्राहकको ठाउँ ओगटेर मात्र दुई कप चिया खाएका थियौं । उसलाई ठूलो घाटा । – “मैले पनि अस्ति एउटा सपना देखेको थिएँ ।” मित्र मसँग खुल्न खोजिरहेको थियो । मैले मौन रहेर उसलाई बोलिरहन दिएँ । “एउटा ठूलो रुख थियो गाउँमा – अचानक गल्र्याम्म ढल्यो । ठूलो आवाज गरेर ।” – “ए ।” – “त्यही रात देखेको हुँ । जुन दिन बाउले अर्की केटी लिएर हिँडे ।” उसको अनुहार अँध्यारो भयो । मैले बोल्ने केही शब्द भेटिन । सायद कत्ति यस्ता घटना आउलान् जीवनमा जहाँ शब्द हैन मात्र कसैको साथ आवश्यक पर्छ । म केही नबोलेर मेरो मित्रको अघि बसिरहें । “हेर ! हरेक सपनाको कुनै न कुनै अर्थ हुन्छ । मेरो एउटा ठूलो विश्वास भत्केको थियो, आस्था ढलेको थियो । मैले त्यस्तै देखें।” उसले मलाई के भन्न खोजिरहेको थियो । मैले बुझिन । उसले प्रष्ट पारेन पनि । हामी चियाको पैसा तिरेर आ–आफ्नो घरतिर लाग्यौं । तर मैले देखेको सपनाको अर्थ के हुन सक्छ त ? म किन शिशिपसलाई देख्नु ? मैले कुन भारी अहिले बोकिरहन सकेको छैन ? कुन भारीलाई म डाँडोको टुप्पोमा पु¥याउन खोजिरहेछु ? घर पुग्दा मेरो टाउको साह्रै दुखेको थियो । म निम्स खाएर पल्टें ।
नेपाल क्रिकेट संघ (क्यान) ले राष्ट्रिय क्रिकेट खेलाडीहरूको लामो समयदेखि बाँकी तलबभत्ता एक साताभित्र दिने बाचा गर्दै वार्तामा आउन आह्वान गरेको खबर आजको नागरिक लगायत अन्य दैनिक पत्रिकामा छापिएको छ। क्रिकेट खेलाडीहरूले करिब आठ महिनादेखिको तलबभत्ता तत्काल दिनुपर्ने, क्यानको व्यवस्थापन परिवर्तन गर्नुपर्ने लगायत माग राख्दै बुधबार सुरु राष्ट्रिय प्रतियोगिता बहिष्कार गरेपछि क्यान दबाबमा परेको थियो। त्यही दबाबका कारण क्यानले शनिबार आकस्मिक बोर्ड बैठक डाकेर सात दिनभित्र खेलाडीहरूको तलब र सबै भत्ता दिने निर्णय गरेको हो। बैठक झन्डै पाँच घन्टा चलेको थियो। ट्वान्टी–२० विश्व क्रिकेटमा ऐतिहासिक प्रदर्शन गरेका क्रिकेट खेलाडीले राष्ट्रिय प्रतियोगिता नै बहिष्कार गरेपछि क्यानले बोर्ड बैठकलगत्तै शनिबार राति एकाएक पत्रकार सम्मेलन गरी खेलाडीको माग पूरा गर्ने निर्णयमा पुगेको जानकारी दिएको छ। क्यानका महासचिव अशोकनाथ प्याकुरेलले साउनदेखि तलब नदिएको स्वीकार गरेका छन्। ‘खेलाडीको तलब दिन २–३ महिना ढिला भएकै हो। सामान्यतया पहिला पनि हामी ६–६ महिनामा तलब दिन्थ्यौं,' उनले पत्रकार सम्मेलनमा भने, ‘एकदिवसीय र ट्वान्टी–२० विश्वकप छनोट तथा विश्व ट्वान्टी–२० ले गर्दा ढिलाई हुन गएको हो, नदिने नियत होइन।' क्यानले शनिबारको बोर्ड बैठक नयाँबानेश्वरस्थित आफ्नै कार्यालयमा गर्ने भने पनि राष्ट्रिय क्रिकेट टिमका प्रशंसकहरूले विरोध गरेपछि ललितपुुरको एक रेस्टुरेन्टमा गरिएको थियो। क्यान बैठक आइतबार पनि जारी रहनेछ। बैठकले खेलाडीहरूले राखेका मागमा उचित सुनुवाइ हुने बाचा गर्दै वार्तामा आउन आह्वान गरेको छ। ‘यो आन्दोलनले देशको सम्पूर्ण क्रिकेट संरचनामै नकारात्मक असर पार्छ, हामी खेलाडीहरूलाई वार्तामा आउन आग्रह गर्छौं,' महासचिव प्याकुरेलले भने, ‘खेलाडीहरू जिम्मेवार व्यक्ति हुन्, वार्तामा आउनुहुन्छ भन्ने आशा राखेका छौं।' क्रिकेटको संरचना सुधारका साथै खेलाडीहरूले राखेका माग सम्बोधन गर्न क्यान उपाध्यक्ष चतुरबहादुर चन्दको संयोजकत्वमा वार्ता टोली गठन गरिएको उनले जानकारी दिए। वार्ता टोलीमा ठाकुरप्रताप थापा र दीपक साउद छन्। दुवै क्यान सदस्य हुन्। वार्ता समितिलाई ‘निश्चित क्षेत्राधिकार' दिइएको क्यानले जनाएको छ। क्षेत्राधिकारबारे प्याकुरेलले खुलाएनन्। क्यानको निर्णयबारे प्रतिक्रिया जनाउँदै राष्ट्रिय टोलीका कप्तान पारस खड्काले अन्य खेलाडीसँग छलफल गरेरमात्र वार्तामा बस्ने–नबस्ने निर्णय लिने बताएका छन्। ‘वार्तामा बस्ने भए पनि सरकार र राष्ट्रिय खेलकुद परिषदका प्रतिनिधि हुनैपर्छ,' उनले शनिबार राति नागरिकसँग भने। अघिल्लो दिन पारसले क्यानसँग वार्ता नै नगर्ने बताएका थिए। खेलाडीहरूले राखेका मागमध्ये ट्वान्टी–२० विश्वकपमा छनोट भए ५० हजार डलर दिनेबारे कुनै निर्णय नभएको क्यान अध्यक्ष टंक आङबुहाङले दाबी गरे। खेलाडीहरूले भने विश्वकपमा छनौट भए ५० हजार अमेरिकी डलर दिने भनिएको बताएका थिए। अन्तर्राष्ट्रिय क्रिकेट परिषद (आइसिसी) ले विश्वकपमा पुगेपछि प्रदान गरेको २ लाख ५० हजार डलरबाट खेलाडीलाई ५० हजार दिने भनेकोमा कुनै सुनुवाई नभएको उनीहरूको आरोप थियो।
परराष्ट्र मन्त्री महेन्द्रबहादुर पाण्डेले अब नयाँ परराष्ट्र नीति बनाएरमात्र राजदूत नियुक्ति गरिने बताएका छन् । प्रेस चौतारी चितवनले शुक्रबार भरतपुरमा आयोजना गरेको पत्रकार सम्मेलनमा बोल्दै मन्त्री पाण्डेले देशमा जुनसुकै राजनीतिक दलको सरकार बने पनि विदेशी मित्रराष्ट्रसँग एकैखाले सम्बन्ध कायम राख्न सरकार नयाँ परराष्ट्र नीति बनाउन लागिपरेको जानकारी दिए । । यस विषयमा पूर्व परराष्ट्र मन्त्री, सचिव, विदेशी कूटनीतिज्ञ, उद्योगी व्यवसायीसँग अन्तक्र्रिया गरिरहेको र मुख्य दलसँग सर्वसम्मत निर्णय गरी नीतिलाई पूर्णता दिइने उनले बताए । । मन्त्री पाण्डेले एक वर्षभित्रमा संविधान निर्माणका लागि सरकार लागिपरेको पनि बताए । रासस .
कुनै समय भोटको नुनको ब्यापार हुने प्रमुखस्थल म्याग्दीको भुरुङ तातोपानी बजारको पुरानो पहिचान फेरिएको छ। कालिगण्डकीको किनारमा रहेको तातोपानीको मुहानले थकाली र मगर समुदायको बस्ती रहेको सो बस्तीलाई विश्वसामु चिनाउन सफल भएको छ। व्यापार ब्यवसायसँगै मुस्ताङ भएर तिब्बती नाका आवत आवत गर्ने बाटोमा अग्ला पहाडको फेदीमा कालिगण्डकीको किनारमा रहेको भुरुङ तातोपानी महत्वपूर्ण पर्यटकीय स्थल बन्न थालेको छ। कालिगण्डकी नदीको किनारमा रहेको भुरुङ तातोपानीको तापले आन्तरीक मात्र नभएर धेरै बिदेशी पर्यटक आकर्सीत गरेको छ। बेनीदेखि २२ किलोमिटर उत्तर बेनी–जोमसोम सडकको छेवैमा रहेको तातोपानीका दुई तलाउमा स्नान गर्न देश विदेशबाट पर्यटक आउन थालेका छन्। मुहानदेखिनै ५० डिग्री सेल्सीयस तातोपानी निक्कने तलाउमा डुवेपछि थकाइ मर्ने र शारीरिक स्फुर्ति बढ्ने तातोपानीमा डुव्ने विदेशी पर्यटकहरुको प्रतिक्रिया रहने गर्दछ। जमिनभित्रबाट हल्का बिरेनुनको गन्धसहित निस्कने तातोपानी स्वास्थ्य उपचारका हिसावले पनि उपयुक्त मानिने भएकाले अन्नपूर्ण पदमार्गमा आउने पर्यटकका लागि मात्र नभएर पछिल्लो समय मुक्तिनाथ जाने आन्तरीक पर्यटकहरुको लागि पनि थकान मेटाउने र आराम गर्ने स्थलको रुपमा बिकसित हुन थालेको छ। सहरको कोलाहल र प्रदुषणबाट मुक्त भई प्राकृतिक सौन्दर्यतामा रमाउन तातोपानी उपयुक्त गन्तब्य बन्न थालेको तातोपानी कुण्ड व्यवस्थापन समितिका अध्यक्ष भुवन गौचनले बताए। गौचनका अनुसार बिदेशी पर्यटकमाझ तातोपानी स्नानको आकर्षण बढ्दो छ। समितिले ठेक्का मार्फत तातोपानीमा स्नान गरेवापत एक पटकको नेपालीबाट १० र बिदेशीबाट ५० रुपैयाँ प्रतिव्यक्ति शुल्क लिने गरेको छ। गत वर्ष ११ लाख रुपैयाँमा एक वर्षका लागि ठेक्कामा दिएको र सो मध्ये साढे ६ लाख रुपैयाँ स्थानीय सर्वोदय माविलाई सहयोग गरीएको समितिका पदाधीकारी बताउँछन्। विद्यालय सञ्चालनका लागि तातोपानी कुण्ड महत्वपूर्ण आधार भएको अध्यक्ष गौचनको भनाई छ। कुण्ड स्नान गर्न आउने पर्यटकको चापले सिजनमा त्यहाँका ६ वटा सुबिधासम्पन्न लज भरिभराउ हुन्छन भने दर्जनौले पर्यटन व्यवसायलाई आम्दानीको माध्यम बनाएका छन्। दर्जन बढीको संख्यामा साना होटल सञ्चालनमा छन्। ग्रामिण क्षेत्रको अर्थतन्त्र र शिक्षा क्षेत्रमा महत्वपूर्ण भुमिका निभाएको तातोपानी कुण्ड भने नदी कटानको समस्यामा रहेको अध्यक्ष गौचनले वताए। २०४४ सालमा हिमताल फुटेर आएको बाढीले तातोपानीको मुहान बगाईदिएको थियो भने अहिले पनि तलाउको मुहान सानो भएकाले केही तलबाट उपकरण प्रयोग गरेर तातोपानी तान्ने गरीएको छ। प्राकृतिक स्रोत र साधनको संरक्षण र उपभोगमा स्थानीयवासीको अग्रसरता हुन सकेमा त्यसले सामाजिक विकासमा पनि सहयोग पुग्ने पाठ भुरुङ तातोपानीबाट सिक्न सकिन्छ। नदी कटान नियन्त्रण गरी कुण्डलाई थप व्यवस्थीत गर्न सकेमा स्थानीयबासीका साथै जिल्ला र समग्र राष्ट्रको अर्थतन्त्रमा सहयोग पुग्ने देखिन्छ।
'बा! म आज सेतेका घर जान्छु न, भात खान।' बाले एक चड्कन दिनुभयो मेरो घाम तेतिबेलै डुब्यो, अँधेरोमा तारा देखें, त्यही ध्रुव तारा बन्यो त्यो चड्कनको भाषा ध्रुवसत्य बन्यो। आमाले कपाल मुसार्दै सम्झाउनु भयो - 'त्यहाँ जान हुँदैन, फोहोर छ, फोहोरी छन् तिनीहरु सुँगुरको मासु खान्छन्, हामीले खान हुँदैन बाबु हामी त्यहाँ जान हुँदैन।‘ मैले सुँक्क सुँक्क गर्दै भनें - 'जान्न आमा, म कहिलै जान्न, सेतेका घरमा मैंले पानी पनि खान्न।' सेतेले एक कक्षाको परीक्षामा मलाई फूल बनाउन सिकायो - एउटा गोलो बिच्चमा वरिपरि अरु गोलाहरु। उसको फूलमा सबै गोलाहरु उस्तै थिए, मेरो टेढोमेंढो भयो। बाको चड्कन छेक्दा सुन्निएका औंलाले आँटै गर्न सकेनन्, कामिरहे, मेरा गोलाहरु बांगा-टिंगा, साना-ठुला भए। *** धेरै बर्षपछि एकदिन सेते भेट भयो। जंगल पसेको रहेछ उ त, यत्रो बर्ष, म बिदेश बस्दा। पहिला चिनेनौं हामीले - एक अर्कालाई, फेरी अहिले परिचय फेरिईसक्या पनि त छ - सबैको । 'म त पास भइन पाँचमा अनी यता तिर लगे। तिमी फस्ट भएर हाईस्कुल लाग्यौ …… मैंले बन्दुक बोकें।' 'ए!' म घोप्टिएँ। घर आएर बालाई भनें - 'बा, सेतेले मलाई फूल बनाउन सिकाएको हो, तर, मैंले कहिल्यै जानिन म फेल भएँ बा, म फेल भएँ! मजस्तालाई फूल कोर्न सिकाउन उसले बन्दुक बोक्यो!' मनमनै भनें - 'म फेल भएसी, बा हजुर नि फेल हुनुभो!' *** धेरै बर्ष पछि एकदिन आफ्नो प्लेटमा हयाम र बेकन हाल्दै मेरो छोराले भन्यो - 'ड्याड, ह्यारी सेज वी एशिएन्ज आर फूल्स!' मैले भनें - 'बाबु, उसलाई यो फूल कोर्न सिकाउनु पछि उसले आँफै बुझ्नेछ, अहिले त उ आफ्ना बाले भनेका कुरा बोल्दैछ।' लामो सास फेरेर थपें- "तिम्रो भाषामा त कमसेकम 'फुल' सुन्दर हुनै पर्छ बाबु!"
काठमाडौं महानगरपालिकाले १ सातादेखि फोहोर नउठाएपछि कर नतिर्ने होटल आफैं फोहोर बोकेर डम्पिङ साइट पुगेका छन्। महानगरले कर नतिर्ने होटलको फोहोर शुक्रबारदेखि उठाउन बन्द गरेको हो। आजको कारोबारमा खबर छ। पाँचतारे होटल याक एण्ड यती आफ्नै गाडीमा फोहोर लिएर सिसडोल पुगेपछि महानगरले नियन्त्रणमा लिइ अनुसन्धान थालेको छ। गाडी सिसडोल पुगेपछि कर्मचारीले रोकेको महानगरका राजस्व महाशाखा प्रमुख महेश काफ्लेले जानकारी दिए। मार्कोपोलो होटलले नगरकोटस्थित क्लव हिमालयन पुर्‍याएर फाल्ने गरेको छ। मार्कोपोलो र क्लव हिमालयन एउटै लगानीका होटल हुन्। महानगरले हाल कर नतिर्ने होटल तथा व्यावसायिक भवनले बिसर्जन गर्दै आएको फोहोर व्यवस्थापनको गोप्य अनुसन्धानसमेत सुरु गरेको उनले जानकारी दिए। महानगरले ३४ वठा ठूला करदातालाई पटक पटक कर तिर्न पत्राचार गर्दा पनि अटेर गरेपछि कारबाही थालेको हो। ३४ मध्ये सोल्टी ह्यात,र्‍याडीसन नाम चलेका होटल पनि छन् ।
भारतको सतसट्ठिऔँ स्वतन्त्रता दिवसका अवसरमा भारत सरकारले नेपालका विभिन्न २० जिल्लालाई एम्बुलेन्स र नाफा कमाउने उद्देश्य नभएका परोपकारी संस्थालाई चारवटा बस उपहारस्वरुप प्रदान गरेको छ। राजधानीस्थित भारतीय राजूतावासमा आज आयोजित एक कार्यक्रममा नेपालका लागि भारतीय राजदूत जयन्त प्रसादले सम्बन्धित जिल्ला विकास समिति र परोपकारी संस्थाका प्रतिनिधिलाई एम्बुलेन्स र बसको साँचो हस्तान्तरण गरेका हुन्। केही एम्बुलेन्स र एउटा बस वीरगन्जस्थित भारतीय महावाणिज्यदूतले वीरगन्जबाट नै हस्तान्तरण गर्ने उनले बताए। त्यसअघि स्वतन्त्रता दिवसको उपलक्ष्यमा राष्ट्रपति प्रणव मुखर्जीले देशवासीका नाममा जारी गरेको शुभकामना सन्देश राजदूत जयन्त प्रसादले पढेर सुनाएका थिए। भारत सरकारले नेपालका ७० जिल्लामा कार्यरत विभिन्न संस्थालाई ४०२ वटा एम्बुलेन्स उपहारस्वरुप प्रदान गरिसकेको छ भने २४ जिल्लाका शैक्षिक तथा परोपकारी संस्थालाई ७८ वटा बस पनि उपहारस्वरुप प्रदान गरेको छ। समारोहमा यहाँ बसोबास गर्दै आएका भारतीय समुदायको उपस्थिति थियो। रासस
जाजरकोटको खगेनकोट गाविस ७ गुम्राखमा चुनाव प्रचारका क्रममा कांग्रेस र एमालेका कार्यकर्ताबीच झडप भएको छ। झडपमा एमाले कार्यकर्ता धनबहादुर चादाराको खुकुरी प्रहारबाट कांग्रेस कार्यकर्ता कालीबहादुर खत्री गम्भीर घाइते भएका छन्। झडप पछि तरुणदलका कार्यकर्ताले खुकुरी प्रहार गर्ने पक्षका भीमबहादुर चादारा, दुर्गे चादारा, टाउटो चादारा र हेमबहादुर चादारालाई नियन्त्रणमा लिएर बन्दक बनाएको स्थानीय हेमन्त केसीले बताए। खुकुरी प्रहार गर्ने धनबहादुर फरार छन् । दुई पक्षबीच थप भडप हुन थालेपछि प्रहरी त्यस तर्फ खटिएको प्रहरी प्रमुख चक्रबहादुर सिंहले बताए।
एमाले भातृ संगठन युवा संघ नेपालको आजबाट चितवनमा केन्द्रीय भेला सुरु हुँदैछ। भेलाको उद्घाटनका लागि मातृ संगठन नेकपा (एमाले) अध्यक्ष झलनाथ खनाल, केपी ओली लगायतका मुख्य नेताहरु चितवन आउने भएका छन्। माधव नेपाल आज चितवन नआउने भएका छन्। उनी भोलि हुने बन्दसत्रमा आउने युवा संघ अध्यक्ष महेश बस्नेतले आज बिहान रिपोर्टस क्लब चितवनले आयोेजना गरेको पत्रकार सम्मेलनमा जानकारी दिए। स्थानीय भरतपुर गेष्ट हाउसको चौरमा आयोजना हुने सभालाई एमालेको पहिलो चुनावी सभाका रुपमा प्रचार गरिएको छ। युवा संघको यो चितवन भेलाले युथफोर्सलाई सक्रिय बनाउने भएको छ। चुनावका बुथ बुथसम्म युवा परिचालन गर्न युथफोर्स सक्रिय बनाउन लागेको संघका उपाध्यक्ष राजु गुरुङले जानकारी दिए। केही वर्षअघि निकै चर्चामा रहेको युथफोर्स पछिल्लो समय निस्त्रि्कय थियो। संघको एउटा विभागको रुपमा रहेको युथफोर्सको संयोजक चयन भइसकेका छन्। दुई दिनसम्म चल्ने भेलामा जिल्ला अध्यक्ष, क्षेत्रीय अध्यक्ष, अयोग र विभागका संयोजकसहित ७७६ जना प्रतिनिधि सहभागि हुने महासचिव राजिव पाहारीले जानकारी दिए। युवा संघभित्र केही समयअघि देखिएको विवाद हालका लागि साम्य भएका छ। चितवनबाटै पार्टीले चुनावी अभियानको सुरुवात गर्न लागेको हो। त्यसैले अध्यक्षसहित वरिष्ठ नेताहरु आउँदै हुनु हुन्छ' महासचिव पाहारीले भने। भरतपुरमा उद्घाटन सत्र हुने भेलाको बन्दसत्र भोलिदेखि पुर्वी चितवनको रत्ननगरमा हुने छ।
विवाहित दुई छोरी र एक बुहारी अर्केसँग गएपछि चित्रेभञ्ज्याङ्ग गाविस-८ की ४१ वर्षीया खुममाया रानाले आत्महत्या गरेकी छन् । रानाका विवाहित छोरीहरु १८ वर्षीया तारादेवी राना र १५ वर्षीया ज्योति राना तथा बुहारी १४ वर्षीया सोनिया रानालाई क्यामीका अमबहादुर आले, दुर्गाबहादुर आले र रामबहादुर आललेले फागुन २८ गते भगाएर नारायणगढ लगेका थिए। यो खबर आजको अन्नपूर्ण पोष्टले छापेको छ । छोरीबुहारी भागेपछि विक्षिप्त भएकी खुममायाले फागुन ३० मा आत्महत्या गरेको प्रहरी अनुसन्धानबाट खुल्न आएको छ । प्रहरीका अनुसार उनीहरुलाई भगाउने तीनैजना पुरुषको पनि घरमा पत्नी र सन्तान छन् । मृतक रानाका दुई छोरीका पति वैदेशिक रोजगारका लागि दुबई र कतारमा छन् । दुई छोरी र बुहारीको लालनपालन र संरक्षक बनेकी उनले छोरी र बुहारी परपुरुषसँग भागेको दुई दिनपछि झुन्डिएर आत्महत्या गरेकी छन्। खुममायाका पति भारतको एक कम्पनीमा काम गर्छन् । तीन सन्तानमध्ये उक छोरा वैदेशिक रोजगारीमा मलेसियामा छन् । झुन्डिएको अवस्थामा मृत भेटिएकी रानालाई भारतमा रहेका उनका पतिको सल्लाहअनुसार गाउँलेले अन्त्येष्टि गरेका छन् । बयरघारीकाा उक विद्यार्थीलाई ठक्कर दिएको आरोपमा दुर्गाबहादुर र मृतककी छोरी ज्योतिलाई प्रहरीले पक्राउ गरेपछि अनुसन्धानबाट यो रहस्य खुल्न आएको हो । मृतकका पतिको भनाइका आधारमा शवको अन्त्येष्टि गरेको भन्दै प्रहरीले थप अनुसन्धानका लागि १२ जना गाउँलेलाई पक्राउ गरेको जिल्ला प्रहरी कार्यालयका प्रहरी नायव उपरीक्षक आभुषण तिमल्सिनाले बताए ।

आगामी संविधान सभाको निर्वाचनका लागि नेपाली काँग्रेस र नेकपा एमालेले विवादका बाबजुद सुदूरपश्चिमका सबै निर्वाचन क्षेत्रमा प्रत्यक्ष तर्फका उम्मेदवारको नाम सार्वजनिक गरेको छ । तर, एकीकृत नेकपा माओवादीले भने विवादका कारण अझै सबै निर्वाचन क्षेत्रमा उम्मेदवारको टुङ्गो लगाउन सकेको छैन । उम्मेदवारी घोषणासँगै काँग्रेसका कुनै कुनै निर्वाचन क्षेत्रमा कार्यकर्ताहरुबीच असन्तुष्ठी देखिएको छ । कैलाली क्षेत्र नम्बर १ मा कार्यकर्ताहरु पार्टी उम्मेदवार विरुद्ध उत्रिएका छन् । पार्टीले डाक्टर रणबहादुर रावललाई उम्मेदवारका रुपमा घोषणा गरेको छ । उनीहरुले क्षेत्र नम्बर १ को कार्यालयमा तालाबन्दी गरेका छन् । क्षेत्रीय सभापति धिजराज रेग्मीले उम्मेदवारी प्रति असन्तुष्ठी व्यक्त गर्दै केही कार्यकर्ताहरुले तालाबन्दी गरेको बताएका छन् । उनले कुन पक्षका कार्यकर्ताहरुले तालाबन्दी गरेका हुन् भन्ने बारेमा जानकारी नभएको बताए । स्रोतका अनुसार धनसिंहपुर, नारायणपुर र मुनुवा गाविसका कार्यकर्ताहरुले कार्यालयमा तालाबन्दी गरेका हुन् । उनीहरुले २०६४ को संविधान सभा निर्वाचनमा पार्टीलाई असहयोग गर्ने व्यक्तिलाई उम्मेदवार बनाएको भन्दै तिब्र असन्तुष्ठी व्यक्त गरेको स्रोतले बताएको छ । २०४८ सालको आम निर्वाचनमा वियजी भएका पूर्व साँसद गंगबहादुर कुँवरले समेत उम्मेदवारी घोषणा प्रति आपत्ति जनाउँदै पार्टी परित्याग गरेका छन् । नेपाली काँग्रेसले कैलालीका अन्य निर्वाचन क्षेत्रमा घोषणा गरेका उम्मेदवारका हकमा भने कुनै विवाद सार्वजनिक भएको छैन । नेपाली काँग्रेसले कैलालीको क्षेत्र नम्बर २ मा कमल शाह, क्षेत्र नम्बर ३ मा नारायणदत्त मिश्र, क्षेत्र नम्बर ४ मा खेमराज चौधरी, क्षेत्र नम्बर ५ मा दीर्घराज भाट र क्षेत्र नम्बर ६ मा शेरबहादुर देउवालाई उम्मेदवारका रुपमा अघि सारेको छ । नेपाली काँग्रेसका वरिष्ठ नेता तथा पूर्व प्रधानमन्त्री देउवाले कैलालीको क्षेत्र नम्बर ६ का साथै डडेल्धुराबाट समेत टिकट पाएका छन् । टिकट पाउने मध्ये क्षेत्र नम्बर ३ का मिश्र जिल्ला विकास समिति कैलालीका पूर्व सभापति र भाट नेपाली काँग्रेस कैलालीका निवर्तमान सभापति हुन् । त्यस्तै काँग्रेसले कञ्चनपुरको क्षेत्र नम्बर १ बाट दिवानसिंह बिष्ट, २ बाट एनपि साउँद, ३ बाट बहादुरसिंह थापा र ४ बाट रमेश लेखकलाई टिकट दिएको छ । त्यसैगरी अछामको १ बाट मेघराज खड्का, २ बाट बलबहादुर कुँवर (ढकारी), डोटीको १ बाट विरबहादुर बलायर, २ बाट योगेन्द्र शाही, बैतडीको १ बाट नरबहादुर बम, २ बाट लोकराज अवस्थीले टिकट पाएका छन् । त्यस्तै बझाङको १ बाट अर्जुनबहादुर सिंह, २ बाट नरेशबहादुर सिहं, दार्चुलाबाट दिलेन्द्रप्रसाद बडु र बाजुराबाट मानबहादुर रावल रहेका छन् । त्यस्तै, लामो समयको गृहकार्य पश्चात नेकपा एमालेले पनि सुदूरपश्चिमका सबै निर्वाचन क्षेत्रमा उम्मेदवारको नामावली घोषणा गरेको छ । कैलाली क्षेत्र नम्बर ३ र ४ को विवादका कारण नेकपा एमालेले उम्मेदवारको नामावली घोषणामा ढिलाई गरेको स्रोतले बताएको छ । एमालेले क्षेत्र नम्बर ३ मा रतन रेग्मीलाई पाखा लगाएर चन्द्रिकाप्रसाद चौधरीलाई उम्मेदवारका रुपमा अघि सारेको छ । रेग्मी एमाले राष्ट्रिय परिषद सदस्य हुन् भने चौधरी एमाले कैलाली क्षेत्रीय कमिटीका सहसचिव हुन् । रेग्मीलाई क्षेत्र, जिल्ला र अञ्चलले सिफारिस गरेको थियो । तर पार्टी केन्द्रले चौधरीलाई उम्मेदवार बनाएको छ । रेग्मीले उम्मेदवारी प्रति आपत्ति जनाएका छन् । उनले पार्टीले एकलौटी रुपमा सिफारिस गरेको निर्णयलाई केन्द्रले हस्तक्षेप गरेको आरोप लगाएका छन् । त्यस्तै कैलालीको क्षेत्र नम्बर ४ मा एमाले कैलालीका अध्यक्ष दीर्घ सोडारीलाई पार्टीले संविधान सभा निर्वाचनमा अघि सारेको छ । क्षेत्र नम्बर ४ को उम्मेदवारका आकांक्षी चुनराम चौधरीलाई पार्टीले पाखा लगाएको हो । त्यस्तै एमालेले कैलालीको क्षेत्र नम्बर १ बाट प्रेम साउँद, २ बाट मोहनसिंह राठौर, ५ बाट पदम सिंगाल र ६ बाट महेश्वर पाठकलाई संविधान सभा निर्वाचनको मैदानमा उतारेको छ । साउँद एमाले कैलालीका पूराना कार्यकर्ता हुन् । राठौर पूर्व शिक्षा राज्यमन्त्री हुन् भने पाठक २०५१ सालको निर्वाचनका विजयी साँसद हुन् । पाठक हाल एमाले सेती अञ्चल कमिटीका सचिव पनि हुन् । त्यस्तै एमालेले कञ्चनपुरमा १ बाट लालबहादुर विक, २ बाट तारा लामा, ३ बाट नरबहादुर धामी र ४ बाट उर्वादत्त पन्तलाई टिकट दिएको छ । पन्त पूर्व मन्त्री समेत हुन् । अछाम १ बाट पूर्व गृहमन्त्री भीम रावललाई पार्टीले उम्मेदवारको रुपमा अघि सारेको छ भने २ बाट भरत साउँद अघि सारिएका छन् । त्यसैगरी डोटीमा १ बाट नारद मलासी र २ बाट प्रेम आले मैदानमा उत्रिएका छन् । आलेले २०६४ सालको संविधान सभा निर्वाचनमा झिनो मतले पराजय भोग्नु परेको थियो । बझाङ १ बाट मानप्रसाद खत्री, २ बाट लालबहादुर रावल, बैतडीको १ बाट दामोदर भण्डारी र २ बाट महादेव भट्ट चुनावी मैदानमा उत्रेका छन भने डडेल्धुराबाट डाक्टर तारा जोशी, दार्चुलामा गणेशसिंह ठगुन्ना र बाजुरामा कर्णबहादुर थापालाई एमालेले उम्मेदवार बनाएको छ । एकीकृत नेकपा माओवादीले भने कैलालीमा उम्मेद्वारको टुङ्गो लगाउन सकेको छैन । पार्टी भित्रको चरम विवादले माओवादीले कैलालीमा उम्मेदवारको टुङ्गो लगाउन नसकेको बताईएको छ । कैलालीको क्षेत्र नम्बर ५ मा कार्यकर्ताहरुले पूर्वमन्त्री लेखराज भट्टको उम्मेदवारी माग गरेका छन् । उनीहरुले भट्ट बाहेकको उम्मेदवारलाई सहयोग नगर्ने चेतावनी समेत दिएका छन् । पार्टीले भट्टलाई डोटी क्षेत्र नम्बर २ बाट उम्मेदवारका रुपमा घोषणा गरेको छ । यता क्षेत्र नम्बर ६ मा उम्मेदवारका आकांक्षी रमेश धामीले पार्टी कार्यालयमा पत्रकार सम्मेलनको आयोजना गरी उम्मेदवारी घोषणा गरेका छन् । थारुवान राज्य समितिका सदस्य समेत रहेका धामीलाई पार्टीको क्षेत्रीय कमिटी र विभिन्न भातृ संगठनका प्रमुखहरुले समेत समर्थन जनाएका छन् । तर पार्टीले भने क्षेत्र नम्बर ६ मा पूर्व राज्यमन्त्री लीला भण्डारीलाई उम्मेदवारका रुपमा अघि सार्ने तयारी गरेको स्रोतले बताएको छ । धामी अध्यक्ष पुष्पकमल दाहाल प्रचण्ड र भण्डारी डाक्टर बाबुराम भट्टराई पक्षधर हुन् । कैलालीका क्षेत्र नम्बर ५ र ६ को विवादले अन्य क्षेत्रको उम्मेदवारी घोषणामा समेत प्रभाव पारेको छ । पार्टीले क्षेत्र नम्बर ५ र ६ बाहेकका क्षेत्रमा असहमतिका बाबजुद पनि उम्मेदवारी घोषणा गर्ने तयारी गरेको स्रोतले बताएको छ । तर माओवादीले कञ्चनपुरको १ बाट बिना मगर, २ बाट अमिन दहित थारु, ३ बाट टेकेन्द्र भट्ट र ४ बाट मोहन गिरीलाई अघि सारेको छ । मगर अध्यक्ष प्रचण्ड पुत्र प्रकाशकी तेस्रो श्रीमती हुन् । त्यसैगरी डोटीको १ बाट मोहन बम, २ बाट लेखराज भट्ट, अछामको १ बाट दीपक साउँद, २ बाट झंकर रावल, बैतडीको १ बाट नरेन्द्र कुँवर, २ बाट रेणु चन्द, बझाङको १ बाट देवराज रेग्मी, २ बाट हरि कुँवरको नाम घोषणा गरिएको छ । अछामका दुवै क्षेत्रबाट उम्मेदवारी प्रति असहमति जनाउँदै बागी उम्मेदवारी दिने घोषणा गरिएको छ । क्षेत्र नम्बर १ बाट झंकर साउँद र क्षेत्र नम्बर २ बाट अकल रावलले बागी उम्मेदवारी दिने घोषणा गरिसकेका छन् । त्यस्तै दार्चुलामा ललितसिंह ठगुन्ना, डडेल्धुरामा खगराज भट्ट र बाजुरामा सहदेव बोगटीको नाम माओवादीले अघि सारेको छ । तीनवटै प्रमुख राजनीतिक दल भित्र उम्मेदवार घोषणाले हलचल उत्पन्न गरेको छ । पार्टी कार्यकर्ताहरु गुटउपगुटमा विभाजन भएर एक अर्का विरुद्ध बोल्न थालेका छन् ।
भारत भ्रमणमा रहेका नेपाली काग्रेसका सभापति सुशिल कोइरालाले सत्तारुढ काग्रेस आईकी अध्यक्ष सोनियाँ गान्धीलाई नेपाल भ्रमणको निम्तो दिएका छन्। आज भएको भेटवार्ताको क्रममा कोइरालाले भारतको सबैभन्दा घनिष्ठ छिमेकी नेपालको भ्रमण अहिलेसम्म नगरेको भन्दै भ्रमणको निम्तो दिएका हुन। जवाफमा गान्धीले आफू नेपाल भ्रमणमा आउन लालायित भएको भन्दै नेपालमा संविधानसभाको निर्वाचन भएर संविधान बनेपछि आफू नेपाल भ्रमणमा आउने प्रतिबद्धता ब्यक्त गरेकी थिईन। कोइरालाले नेपालका राजनीतिक दलहरुवीच सहमति र सहकार्यको वातावरण बन्दै गएकोले आमसहमतिमा आगामि मंसिर ४ गते संविधानसभाको निर्वाचन हुने भन्दै गान्धीलाई आश्वस्त पार्ने प्रयत्न गरेका थिए। उनले नेपालको निर्वाचनको लागि भारतीय सहयोग र सदभाव आवश्यक रहेको भन्दै त्यसकोलागि समेत अपिल गरेका थिए। कोइरालाले भारतीय स्वतन्त्रता संग्राम देखिनै नेपाली काग्रेस र भारतयि काग्रेस आईवीच सुमधुर सम्बन्ध रहँदै आएको भन्दै त्यसलाई निरन्तरता दिनु पर्नेमा जोड दिएका थिए। उनले नेपाली काग्रेस र काग्रेस आईका संस्थापक नेताहरुवीचको सम्बन्ध पनि स्मरण गराएका थिए। गान्धीले नेपालको राजनीतिक गतिरोधको अन्त्य र लोकतन्त्रको संस्थागत विकासकोलागि निर्वाचन अपरिहार्य भएको भन्दै जसरी पनि मंसिर ४ मा घोषित निर्वाचन हुनु पर्ने धारणा राखेकी थिईन। भारत शान्त, स्थायित्व भएको समृद्ध नेपालको पक्षमा रहेको भन्दै त्यसकोलागि सबै खाले सहयोग गर्न तयार रहेको उनले स्पष्ट पारेकी थिईन। कोइरालाले आजै भारतीय जनता पार्टीकी संसदीय दलकी नेतृ शुष्मा स्वराजसँग पनि भेटवार्ता गरेका थिए। स्वराजले पनि नेपालमा निर्वाचन भएर लोकतन्त्र संस्थागत भएको हेर्ने चाहना ब्यक्त गरेकी थिईन ।
चुनावको मुखैमा आएर एकीकृत नेकपा माओवादीका अध्यक्ष तथा काठमाडौ क्षेत्र नम्बर १० र सिराह ५ का उम्मेदवार पुष्पकमल दाहाल ुप्रचण्डुको गोप्य ‘अडियो टेप’ सार्वजनिक भएको छ । आफू चुनाव उठेको काठमाडौं क्षेत्र नम्बर १० का एमाओवादी कार्यकर्तालाई जसरी पनि चुनाव जित्न भन्दै दिएको प्रशिक्षणको अडियो टेप सार्वजनिक भएको हो । हेर्नुहोस् प्रचण्डको सम्बोधनको मुख्य अंश (अडियोसहित) अहिले यो संविधानसभामा पनि हामी त्यँही उद्देश्यको निम्ति चुनावी लडाईँमा छौँ। त्यसकारण हामी फेरि पनि युद्धमै छाँै। हामी फेरि पनि लँडाईँमै र्छौ र यो लडाँईँ हामीले जित्नै पर्ने स्थिति छ। मैले हाम्रो पार्टीको केन्द्रीय समितिमा पुरा जोड दिएर भनेको थिएँ, र हामी केन्द्रीय समितिको पहिलो विस्तारित बैठकमा जुरुक्कै हाम्रो केन्द्रीय समिति उठेकै हो त्यो विस्तारित बैठकको हल उठेको थियो ,जुरुक्कै उठ्यो। कि हामीलाई हार्ने छुटै छैन। हामी हार्नु भनेको हामी दुर्घटना तिर जानु हो। सारा चिज बर्बाद हुने स्थिति छ फेरि। हामी हरहालतमा जित्नै पर्छ। अहिले पनि हामी लडाईँमै छौँ कमरेडहरु। तपाइँहामीले यो संविधानसभाको निर्वाचनको लडाईँ जित्नै पर्‍यो र पर्छ। हार्ने हामीलाई छुट छँदै छैन। हारियो भने बर्वाद हुन्छ। यहाँ अहिले यो उम्मेदवार त्यो उम्मेदवार छोडि्दनुस, जो सुकै होस हाम्रो पार्टीले जित्नै पर्छ , हामीले जिताउँनै पर्छ। जितेनौँ भने बर्वाद हुन्छ। त्यसकारण अरू सबैकुरा छोडेर मैले भनेँ, र म फेरि दोहोर्‍याएर भन्छु – सबै कुरा छोडेर हामीले जित्नेमा मात्रै ध्यान दिनु पर्‍यो, ४ गते सम्म। साम, दाम, दण्ड, भेद जे जे गरेर हुन्छ जित्ने। यो कुरा विचार गर्नुहोला नेतृत्वका कमरेडहरू। जित्नुपर्छ जे गरेर भए पनि जित्नुपर्छ। यसो भन्दा कतिपय आदर्शबादीहरूले जे गरेर पनि जित्ने भनेपछि पैसा बाँडेर पनि जित्ने? पैसा भए देखि बाँडेर पनि जित्ने हो। मैले त्यसो भन्ने गर्थेँ पहिला पनि। कसैले राँगो काट्ने, रक्सी बाँड्ने, अलिकति पैसा पनि बाँड्ने, मोटरसाइकल बाँड्ने के गर्ने के गर्ने गर्थे। सकिन्छ भने हामीले कब्जा गरेर जनतालाई यो तपाईँको हो यसको होइन भन्दिने हो। (सहभागिको ताली) पैसा पनि कब्जा गर्ने। १० नं. क्षेत्रमा हाम्रो पहिलाको भन्दा घट्यो भने चाँही राम्रो कुरा हुदैँन। त्यसको मेसेज, रियाक्सनकारीहरूले देश भित्रकाले पनि र बाहिरकाले पनि जे होस पार्टीको लोकप्रियता घटेकै छ। नेतृत्वको लोकप्रियता घटेकै छ। हामी पहिला लडेको ठाँउबाट फेरी लड्दा भोट घट्यो भने पहिला यति आथ्यो अर्कोपटक त घट्यो। भने पछि त्यो मेसेज के हुन्छ भने सन्देश चाँहि घट्यो, माओवादीको लोकप्रियता र माओवादी नेताहरूको लोकप्रियता र हैसियत घटेको छ भन्ने हुन जान्छ। त्यो कुरामा जब भोट, त्यो फोटो सहितको नामावलीको कुरा आएपछि गोरखामा २ नम्बर निर्वाचन क्षेत्र जहाँ बाबुराम जी लडेको हो, पहिले उँहाले पाएको भोट जति अहिले नेपालको मतदाता नै छैन। (हासो) देश भरिमा सबभन्दा बढी भोट बाबुराम जीले पाउनु भो, अहिले मतदातै ४६ हजार छ्रैनन्। भनेसी, हिजोभन्दा घटेको किन बनाउने अर्को ठाँउमा बढेको किन नबनाउने भन्ने सँग सम्बन्धित छ। र साम,दाम दण्ड,भेद जसरी भएपनि चुनाव जित्नको लागि अपिल गर्दै अहिले बिदा हुन्छु । हवस त धन्यवाद!
एकिकृत माओवादीका निर्वाचन क्षेत्रमा पुगेर फर्केका नेताहरुले दोस्रो संविधानसभा निर्वाचनमा पार्टीले सुबिधाजनक बहुमत ल्याउने रिपोर्टिङ गरेका छन् ।केन्द्रिय समितिमा पेश भएको रिपोर्टिङमा प्रत्यक्षतर्फ १ सय २४ सिटसहित बहुमत ल्याउने देखाईएको छ आजको नयाँ पत्रिकामा खबर छ । केन्द्रीय समितिको ११ भदौदेखि सुरु भएको बैठकमा दुई सय ४० बटै निर्वाचन क्षेत्रको रिपोर्ट पेश भएकामा आधा सिट माओवादीको पक्षमा आउने दाबी गरिएको हो । एक महिने चुनावी अभियानपछि बसेको केन्द्रिय समिति बैठकमा प्रस्तुत रिपोटिङमा केही क्षेत्रमा जित्न भने पार्टीका आन्तरिक समिकरण मिलाउनुपर्ने उल्लेख छ । चार दिनदेखि जारी केन्द्रीय समिति बैठकमा निर्वाचनमा राज्यस्तरबाट आउनसक्ने नतिजाको रिपोर्टिङ प्राप्त भएको छ ।रिपोर्टिङ अनुसार सेती–महाकाली राज्यमा माओवादीले कम्तीमा चार सिट जित्ने रिपोर्ट बैठकमा पेश भएको छ । अछाम,बैतडी,दार्चुला,डडेल्धुरा र बाजुरा जिल्ला रहेको सेती–महाकाली राज्यमा ११ निर्वाचन क्षेत्र रहेका छन् ।भेरी–कर्णाली राज्यअन्तर्गत सुर्खेत,दैलेख,जाजरकोट,डोल्पा,जुम्ला,कालिकोट,मुगु र हुम्ला जिल्ला पर्छन् । यसैगरी माओबादी नेताहरुले थारुवान राज्य अन्तर्गतका दाङ,बाँके,कैलाली र कं‘ञ्चनपुर जिल्लाका २३ निर्वाचन क्षेत्रमध्ये १७ वटामा पार्टीले जित्ने रिपोर्टिङ गरेका छन् । मगरातका २० मध्ये १२ सिटमा जित हासिल गर्न सकिने नेताहरुको दाबी छ ।
नेपाली कांग्रेसका युवा नेता गगन थापालाई संविधानसभा अदालतले १० दीनभित्र हाजिर हुन आदेश दिएको छ । काठमाडौ निर्वाचन क्षेत्रनम्बर ४ मा धाँधली गरेर चुनाव जितेको भन्दै एमाओवादीका नन्दकिशोर पुनले दिएको उजुरीको आधारमा थापालाई १० दिनभित्र उपस्थित हुन आदेश दिएको हो । अदालतका अध्यक्ष कल्याण श्रेष्ठ तथा सदस्यद्वय गिरीशचन्द्र लाल र सुशीला कार्कीको इजलासले थापासँगै निर्वाचन आयोगसम्बन्धित क्षेत्रका निर्वाचन अधिकृतलगायतका विपक्षीलाई बोलाएको छ । उक्त क्षेत्रमा गगनले धाँधली गरेर चुनाव जितेको भन्दै पासाङले पुनः निर्वाचनको माग समेत माग गरेका छन् ।
समाचार प्रकाशन र प्रसारणको बिषयलाई लिएर महोत्तरीका दुई जना पत्रकारलाई ज्यान मार्ने धम्की आएको छ। बुधबार साँझ महोत्तरीको माइस्थानमा भएको सडक दुर्घटनाको समाचार प्रकाशन– प्रशारण गरेको विषयलाई लिएर महोत्तरीका एक महिला पत्रकार सहित दुई जना पत्रकारलाई ज्यान मार्ने धम्की दिएको हो। बर्दिबास खबर दैनिकका सम्पादक तथा कमाण्डर पोष्ट दैनिकमा महोत्तरी संबाददाता सन्तोष पोखरेल र रेडियो दर्पणकी रेडियोकर्मी गीता चिमोरियालाई बर्दिबास ७ का देबराज काफ्ले र संजय भनिने बुद्धिराज न्यौपानेले बिहीबार ज्यान मार्ने धम्की दिनुका साथै गाली गलैज गर्दै दुर्व्यवहार गरेका हुन्। पत्रकारद्वय माथी ज्यान मार्ने धम्कीसहित गाली गलौज र दुर्व्यबहार गरेका छन्। काफ्ले र न्यौपानेले पत्रकार पोखरेललाई फोनबाट ज्यान मार्ने धम्की दिएका छन् भने महिला पत्रकार चिमोरियालाई रेडियोको कार्यकक्षमै गएर गाली गलौज गर्दै दुर्व्यबहार गरेका छन्। आफूलाई ज्यान मार्ने धम्की सहित दुर्व्यबहार गर्ने काफ्ले र न्यौपानेमाथि कडा कारबाहीको माग गर्दै पत्रकारद्वयले ईलाका प्रहरी कार्यालय बर्दिवासमा ज्यान मार्ने सम्मको धम्की आएको भन्दै सुरक्षाको माग गर्दै निबेदन दिनु भएको छ। पत्रकार दुबै जनाले आफ्नो सुरक्षाको माग समेत गरेका छन्। पत्रकारलाई धम्की दिने काफ्ले र न्यौपाने भने फरार छन्। पत्रकारद्वयले दिएको निवेदन बुझ्दै इलाका प्रहरी कर्यालय बर्दिवासका प्रहरी नायव उपरीक्षक हरिप्रसाद शर्माले काफ्ले र न्यौपानेलाई पक्राउ गरी कारबाही गरिने बताए । महिला पत्रकार चिमोरियाका अनुसार आफू कार्यालयमा बसेर काम गरिरहेको बेला कार्यकक्षमै पुगेर उनीहरुले त फुच्ची केटी धेरै जान्ने बन्छस् , अपशव्द प्रयोग गर्दै गाली गलौज गर्नुको साथै 'जे पनि गर्न सक्ने' धम्की दिएका बताइन् । 'तपाईंहरुलाई समाचारको बिषयमा चित्त नबुझे प्रक्रियागत ढंगले आउनुस्, हामी त्यसलाई सच्याउछौं' भन्दा पनि उनीहरुले कुरै नसुनी आफूलाई अपशव्द प्रयोग गर्दै 'जे पनि गर्न सक्ने' धम्की दिंदै तथानाम गाली गरेका चिमोरियाले बताइन् । पत्रकार पोखरेलका अनुसार सडकमा “बचेर हिड' सडकमा हिड्दा हिड्दै तलाई जे पनी गरीदिने ”भन्दै धम्की दिएको बताए । बुधबार साँझ महोत्तरीको माईस्थानमा दुई जनाको ज्यान जाने गरी भएको सडक दुर्घटनामा ज २ प ५२०३ नम्बरको मोटरसाईकलमा सबार बर्दिवासका देबराज काफ्ले पनि सामान्य घाईते भएका थिए। उक्त घटनाको समाचार रेडियो दर्पण, बर्दिवास खबर दैनिक, द पव्लिक टुडे दैनिक लगायतका सञ्चार माध्यमले ट्राफिक प्रहरी कार्यालय महोत्तरी र इलाका प्रहरी कार्यालय बर्दिवासलाई उद्धृत गर्दै प्रकाशन तथा प्रशारण गरेको थियो। यसैबीच दुर्घटनाको समाचारको बिषयलाई लिएर पत्रकार सन्तोष पोखरेल र गीता चिमोरियालाई बर्दिबासका देबराज काफ्ले र बुद्धिराज न्यौपानेले दिएको धम्की र गाली गलौजको पत्रकारितासँग सम्बन्धित महोत्तरीका विभिन्न संघ संस्थाहरुले बिरोध गरेका छन्। महोत्तरीको माईस्थान घर भएका पत्रकार पोखरेल र खयरमारा घर भएकी महिला पत्रकार चिमोरीया बिगत लामो समय देखी महोत्तरीको बर्दिवासमा रही पत्रकारीता गर्दै आइरहेका छन् ।
जिल्लाका निजी विद्यालयमा एसएलसीको परीक्षाफल सन्तोषजनक नभएकाले त्यसमा पढ्ने विद्यार्थी सामुदायिक विद्यालयमा अध्ययन गर्न थालेका छन्। अभिभावकहरूले महँगो शुल्क तिर्न बाध्य बनेपनि एसएलसीमा आफ्ना बालबालिका अनुर्त्तीण भएकाले उनीहरूले सामुदायिक विद्यालयमा अध्ययन गर्न थालेका हुन्। नयाँ शैक्षिक सत्रमा जिल्ला निजी विद्यालयमा अध्ययनरत तीन हजारभन्दा बढी विद्यार्थी सामुदायिक विद्यालयमा भर्ना भएका हुन्। जिल्लाका सामुदायिक विद्यालयले अङ्ग्रेजी माध्यमबाट पठनपाठन सुरु गरेपछि निजी विद्यालयका विद्यार्थी सामुदायिक विद्यालयमा अध्ययन गर्न थालेका हुन्। तानसेनस्थित जनता नमुना उच्च माध्यमिक विद्यालयका प्राचार्य मेघराज पौडेलले नयाँ शैक्षिक सत्रमा कक्षा १ देखि कक्षा १० सम्म २०० भन्दा बढी निजी विद्यालयका विद्यार्थी भर्ना भएको बताए। तानसेनस्थित मोहनकन्या उच्च माध्यमिक विद्यालयका प्राचार्य दीपक ज्ञवालीले यस शैक्षिक सत्रमा १० जनाभन्दा बढी निजी विद्यालयबाट भर्ना हुन आएको बताए। जिल्ला सरदमुकाम तानसेनका नाम चलेको जनता नमुना उच्च मावि, पद्म पब्लिक उच्चमावि, सेन उच्चमावि महेन्द्रबोधि उमावि र वेद माविलगायतका विद्यालयमा अङ्ग्रेजी माध्यमबाट पढाइ सुरु गरेपछि निजी विद्यालगमा अध्ययन गर्दै आएका विद्यार्थी सामुदायिक विद्यालयमा आएका हुन्। यता निजी विद्यालय सञ्चालकहरूले विद्यार्थी सङ्ख्या विगतको तुलनामा कमी नभएको बताएका छन्। रासस
‘हामीलाई छाडेर जाने भए किन पाएको त?’ सानैमा यस्ता प्रश्न सोध्ने त्यही छोरी आजकाल भन्न थालेकी छन्, ‘बाआमा त्यसरी नगएको भए हामीले गाउँकै स्कुलमा पढ्नु पर्थ्यो।’ संविधानसभा उपाध्यक्ष ओनसरी घर्तीमगरकी १५ वर्षीया छोरीले अझै धेरै बुझ्न बाँकी छ। आफ्नी आमाले गरेको क्रान्तिले उनलाई र उनीजस्तै बच्चाबच्चीको भविष्य के बनायो? बुझ्न बाँकी छ उनकी आमाले सपना देखेकी थिइन्– नेपालका प्रत्येक बच्चाबच्चीले उनले झैँ राम्रो शिक्षा पाउन्। छोरीले पछि बुझ्दै जाने छिन् भनेर ओनसरी आफँै ढुक्क छिन्। आफ्ना बच्चा त्यसरी चटक्क छोडेर, हतियार नबोकेको भए ओनसरी आज संविधानसभाको उपाध्यक्ष हुन पाउने थिइन कि थिइनन् कुन्नि! उनी र उनीजस्तै मान्छेहरु युद्धमा नगएको भए के हुन्थ्यो? यस्ता प्रश्नका धेरैथरि उत्तर आउन सक्छन्। उनी आफ्नो पार्टीबोली टपक्कै टिपेर बोल्छिन्, ‘जनयुद्ध नभएको भए, नेपालमा यति ठूलो परिवर्तन हुँदैनथ्यो, राजतन्त्रको अन्त्य हुन सक्दैनथ्यो...’ राजनीतिका यस्ता बहसमा ओनसरी घन्टौँ बोलिरहन सक्छिन्। यसरी बोलिरहन सक्ने उनलाई केले बनायो? उनीसँग जवाफ छ– समाजले, यहाँ हुने अन्यायले र त्यसविरुद्ध आफूहरुले छेडेको क्रान्तिले। साँच्चै युद्धमा नगएको भए रोल्पा माडीचौरका एक किसानकी छोरी उनी के हुन्थिन् होला? ‘म धेरै बढी हुन्थेँ भने शिक्षिका हुन्थेँ’ उनी भन्छिन्, ‘हो म शिक्षिका चाहिँ हुन्थेँ।’ छोरीमान्छेलाई पढाउने चलन नभएको समाजमा शिक्षिका बन्नु साह्रै ठूलो कुरा थियो। तै पनि, उनले झण्डैले स्कुल जान छोड्न परेको थिएन। दिदीको बिहे भएपछि पालो उनैको थियो। घरको काम गर्न दाइले स्कुल छोडेनन्। छोड्नै त उनले पर्ने, किनभने उनी छोरी हुन! गाउँभरिका दिदीबहिनीले घरको काम गर्न स्कुल छोड्थे। छोरीका लागि स्कुल त फुर्सदमा जाने ठाउँ थियो। बिहानै उठेर अहिले आफ्नी छोरीले झैँ कापिकिताब समात्न उनले कहाँ पाउँथिन् र? आफूभन्दा ठूलो घाँसको भारी ल्याएर गोठमा फालेपछि, चराले झैँ खाना टिपेर स्कुल जान पथ्र्यो। खेतीपाती छोरीहरुले नै धान्नपथ्र्यो। बाली लगाउने र काट्ने बेलामा उनीहरुलाई खाने फुर्सद हुन्थेन, स्कुल त परको कुरा! उनले पढ्न पाउनु त संयोग थियो। तीन क्लास पास गरेर ४ मा जानेवेला उनको स्कुलले वार्षिकोत्सव मनाउँदै थियो। वार्षिकोत्सवमा खेल प्रतियोगिता थियो। छ वटा खेलमा उनले भाग लिइन्। सबैमा पुरस्कार जितिन्। ३ कक्षामा दोस्रो भएर ४ कक्षामा पुगिन्। आफ्नै कर्मले, आफ्नै बल र मेहनतले उनले पढ्न पाइन। दाइहरु कम्युनिष्ट पार्टीमा लागिसकेका थिए, स्कुल नजा भन्न सकेनन्। त्यत्रा पुरस्कार ल्याउने छोरीलाई स्कुल नजा भन्नु मनासिब देखेनन् होला बाले पनि। उनीलाई स्कुल जानबाट अब कसैले रोक्न सकेन। जब उनीहरु दिदीबैनी ठूला हुँदै गए, फुपुहरु आफ्ना छोरा देखाएर उनीहरुलाई माग्न आउन थाले। यो माग्ने चलन पनि छोरी मान्छेको जिन्दगीका लागि पासो थियो। गाउँमा त्यतिखेर, जलजला युवाक्लव भन्ने संस्था थियो, सांस्कृतिक क्रियाकलापलगायत अन्य चेतनामूलक कार्यक्रम पनि गथ्र्यो। उनी पनि त्यसमा गीत गाउन, नाच्न जान थालेकी थिइन्। त्यसैको प्रभाव होला, बाले भन्दा पहिले फुपुहरुलाई हुन्न भन्ने जवाफ दिएर पठाउँथिन्। उनको चेतमा बसिसकेको थियो पढ्नुपर्छ र शिक्षिका बन्नुपर्छ भन्ने। जलजला युवाक्लवमा पुस्तकालय थियो। त्यहाँबाट उनले झिकेर पढिन् ‘माकुरा र झिंगाको कथा’, ‘सात काँटी सलाईको कथा’ र ‘चम्किलो रातो तारा।’ तिनैले किताबले सम्झाए, उनलाई धनिगरिबका कथा। विभेदका कथा। चम्किलो रातो ताराको फुच्चे नायक उनको मनमा गढेर बस्यो। त्यसपछि उनले आफ्नै जीवनमा अनुभव गरिन्, धनी र गरिब हुनुको अन्तर। उनको गाउँको माघी मेलामा, एकजना मान्छे रक्सी खाएर खोलामा बगेर मर्यो। अकस्मात पुलिस आएर ओनसरीको माइलो दाइलाई समायो र गाउँको अर्को दाइलाई पनि लग्यो। पञ्चायतको उत्कर्ष थियो। दाई कम्युनिष्ट थिए, अर्का कांग्रेस। सँगै समातिएका अर्का मान्छे त पैसा तिरेर छुटे। उनीहरुसँग पैसा थिएन। धनी भएको भए आफ्नो दाइ पनि छिटै छुट्न सक्ने रैछ भन्ने उनले थाहा पाइन्। दाइ जेल परेपछि, पाखोबारीको जमिन जोत्ने बा नै थिए, तर सक्दैनथे। बाको दुख देख्न नसकेर ओनसरी आफैले जोत्छु भन्न थालिन्। उनका बाआमा एकदमै धर्म मान्ने। छोरीलाई हलो जोताए धर्म नास हुन्छ भन्ने चलन थियो। किन दिन्थे र बाले? एकदिन उनी कस्सिइन्। ‘बा धर्मसर्म छोड्दिनुस्,’ उनले भनिछन, ‘मै जोत्छु, घरको छाना नि मै लगाउँछु, तपाईँले धर्म छाडेमात्रै मैले जोत्न पाउँछु।’ नौ बर्षको उमेरमै उनलाई केले दियो मूल्यमान्यता भत्काउने साहस? छोरीमान्छे भए पनि सक्छु भन्ने चेतले कि पैसा नभएर दाजु जेलबाट छुट्न नसकेको तोडले? उनका बाले धर्म छाडिदिए र छोरीकै भर परे। समाजले बाउ छोरीलाई धिक्का¥यो धर्म नासे भनेर। त्यहीबेला उता दाइलाई पुलिसले यातना दिएको खबर आउँथ्यो। र, कहिले घुस दिए छोडिदिने खबर। धेरैपछि हो, ९० हजार रुपैयाँ बल्लबल्ल जुटाएर उनीहरुले खै कहाँ हो, बुझाए, दाइ छुटे। दाइ छुटे पनि उनको मनमा प्रश्नहरुको हुण्डरी चल्यो। मान्छे मारेको भए दाइ किन छुट्यो? नमारेको भए त्यत्रो पैसा किन तिर्नुपर्यो? धनीले त पैसा भए मुद्दा लड्न पनि पर्दो रैन छ। निर्दोष थियो भने दाइ किन समातियो? त्यो मान्छे आफैँँ मरेको साक्षी थियो, उसको कुरा किन सुनिएन? प्रश्नको उत्तरै भेटिनन् उनले। त्यसैले जन्मायो शायद व्यवस्थाप्रतिको वितृष्णा। पुलिस र न्यायप्रतिको रोस। सानै थिइन्, दाइले दिन्थे कुन्नि के के लेखेका ह्याण्डस्लिप। उनलाई के लेखेको र कसले लेखेको पनि थाहा हुन्नथ्यो। कसैलाई नभनी टाँस्नु भन्ने उर्दी दिन्थे दाजु। उनले लुकेर गाँउघरका भित्ताभरि टाँसेर भ्याउँथिन्। कसैले भेउ पाउँदैनथे। त्यही थियो, उनको भूमिगत जिवनको पहिलो कक्षा। त्यो २०४६ सालको जनआन्दोलनको बेला थियो। जब कान्छो दाइ समातिए, उनले थाहा पाइन् आफुले लुकेर टाँसेका पर्चा पञ्चविरुद्ध लेखिएका थिए। जब सात क्लासमा पढ्थिन् कोटगाउँमा, स्कुलमा संगठन बन्यो र त्यसको सदस्य भइन्। हाइस्कुल पढ्न सदरमुकाम आउनुपथ्र्यो। आठ क्लासदेखि पढ्न लिवाङ आइन्। लिवाङ उनको सपनाको बाटोको एउटा देउराली मात्रै थिएन्, लिवाङले उनलाई बतायो, धनीगरिबको, जातपातको र उपेक्षितहरुको कथा। लिवाङले नै बनायो उनलाई लडाकु। लिवाङमा आएर मात्र उनले सुनेकी हुन अल्लि राम्रो र सभ्य भनिने नेपाली भाषा। उनी मातृभाषा (मगर) मै बोल्थिन्, धेरै नेपाली बुझ्दैनथिन्। नेपाली भनेको उनको गाउँमा बोल्ने दलितहरुको भाषा हो। त्यस्तो बोल्दा लिवाङको स्कुलमा उनी अर्कै दर्जाकी भइन्। ९० जना विद्यार्थी बीचमा बसेर पढ्न पथ्र्यो। अघिल्लो सिट ओगट्न छिटो आएर झोला राख्थे। प्रार्थना सकेर आउँदा आफ्ना झोला पछि पुगेका हुन्थे कि भुँइमा। पछिल्लो सिटमा बसेर सरले पढाएको बुझिदैँनथ्यो। ‘हामीलाई त टिमुर गनाउने भनेर छेउमा बस्न पनि दिँदैनथे,’ उनी अहिले सम्झिन्छिन्, ‘जनजाति भनेर नि हेप्दा रैछन, अर्कै भाषा बोल्नेलाई पनि हियाउने रैछन्, यस्ता विभेद थाहा पाएको मैले लिवाङ आएर मात्रै हो।’ उनको गाँउमा क्षेत्री बाहुन थिएनन्। जनजातिहरुमा विभेद धेरै हुन्नथ्यो। एकदिन उनको विचार आयो, आफूलाई अघि बस्न नदिनेहरुलाई गोद्ने। अघिल्लो सिटमा झोला राखेर उनी प्रार्थना गर्न नगई पछिल्लो सिटमा ढुकेर बसिन्। प्रार्थना सकेर केटाकेटी हुरुरुरु भित्र आए। एकजना अग्ली केटी आएर उनको झोला फ्याँकिदिइन्– टिमुर गनाउनेले अघि झोला राख्ने? बुरुक्क उफ्रेर ओनसरीले भनिन्– ए दिदी, त्यो किताब उठाएर त्यही बेन्चमा राख्ने हो भने राख, नभए आज जे पनि हुन सक्छ। उनले पाखुरा सुर्केको देखेपछि उनीहरुले झोला उठाइदिए। त्यसपछि त्यो बेन्च सधैँभरि ओनसरीहरुकै भयो। उनले आफ्नै बलमा लडेर आफ्नो अधिकार स्थापित गरेको त्यो पहिलो अनुभव थियो। ‘मलाई त एक्लै देखे पनि डराउँथे,’ उनले लडाकु शैलीमै भनिन्, ‘केटी जिस्काउने र आवारा केटालाई त म समातेर एक्लै गोद्थेँ।’ ओनसरी हिट भइन मान्छे गोद्ने केटी भनेर। बहुदल आएपछि पनि उनको पार्टी भूमिगत थियो। आफू सदस्य भएपछिमात्र उनलाई थाहा पाएकी हुन् बाहिर जनमोर्चा भनेर चिनिने उनको पार्टीको बास्तविक नाम एकताकेन्द्र थियो। ५१ सालमा उनको पार्टीले वाइसिएलबाट छानेर लडाकु दल बनायो। उनी पनि छानिइन्। अब पार्टी युद्धमा जाँदै छ भन्ने गाइँगुइँ चलिसकेको थियो। पछि उनको पार्टीको नाम माओवादी भयो। ‘चम्किलो रातो तारा’को प्रभाव, उनलाई जनयुद्धमा जानु थियो। ५२ सालमा युद्धको थालनी गर्दा रोल्पाको होलेरीमा लडेको पहिलो लडाइँमा उनी सामेल हुन पाइन्। उनीसँग दुईवटा सिसाका बम थिए। उनीहरुले चौकी कब्जा गरे। त्यो चौकी हान्ने योजना प्रोपागाण्डा बढी थियो। उनीहरुले जनयुद्धको औपचारिक जनाउ होलेरी चौकी हानेर गरेका थिए। ‘धेरै ठूलो परिवर्तनका लागि,’ उनीहरु युद्धमा होमिएका थिए ज्यानको बाजी थापेर। ज्यान के ठूलो थिएन उनीहरुलाई? मृत्यु के डरलाग्दो हुँदैन छापामारहरुलाई? ‘मानसिक रुपमा तयार भएपछि मृत्यु पनि सहज हुँदो रैछ हो,’ संविधानसभाको उपाध्यक्ष पूर्वलडाकुले भनिन्, ‘मर्नुमा पनि आनन्द हुँदो रैछ, सपनाहरुका लागि मर्ने भनेपछि त।’ अनुहारमा केही भावहरु देखा परे, उनको अनुहार गर्विलो देखियो। ... उनी यस्ती लडाकु हुन् जो राज्यविरुद्धको पहिलो र अन्तिम युद्धमा सामेल थिइन्। ज्यानसँग साटेको उनको सपनाको लागि युद्धको भ¥याङ चढेकी हुन् उनले। त्यो युद्धले ओनसरी जस्तै केहीलाई त नेता बनायो। तर अझ सामान्य मान्छेहरुलाई के दियो? के हतियार बिसाएपछि, ओनसरीले देखेको सपना पुरा भयो? तयारी उत्तर छ उनी र उनीहरुसँग, ‘हामी परिवर्तनका लागि अझै लडाइँमै छौँ।’ उनीभित्रको लडाकुले भन्या,े ‘सुरुमा हामीले धेरै कुरा सोच्याथ्यौँ, हुन त हामीले रोजेको बाटो यो होइन।’ के उनी अझै लडाकु नै छिन्? त्यो भर्भराउँदो आशा बोकेर हिँड्ने लडाकु जसलाई बानी परेको छ भनिरहन, ‘हामीले सोचेको परिवर्तन हुन्छ हुन्छ म विश्वस्त छु।’ आमासँग युद्धमा जान्छु भन्न गाउँ माडीचौर पुगेकी थिइन्। ‘म जान्छु आमा,’ उनले भनिन्। ‘किन?’ ‘राजा फाल्न।’ त्यसपछि ओनसरीले धनिगरिब बराबरीजस्ता आफ्ना सपनाका कुरा सुनाइन्। आमाले चुनौतीजस्तो भाषामा भनिन्, ‘अरु त मान्छु, राजा फाल्न चाहिँ सक्दैनाँ।ै’ सोझी आमालाई राजा ठूलो र शक्तिशाली लाग्थ्यो। ‘ठूला ठूला परिवर्तनको हिसाब नगर्ने हो भने पनि,’ ओनसरीले भनिन्, ‘देशका कुनाकुनाका मान्छेमा पनि राजनीतिक चेतना जाग्यो, आफ्नो अधिकारका बारे बोल्न सक्ने भए जनता, न्याय पाउन जाने ठाउँ खोज्न थाले।’ यस्ता परिवर्तनका लागि पनि आफ्नो लडाइँलाई जस दिन्छिन् उनी। उनी सानै हुँदा, उनको गाउँमा क्लवले घरघरमा चर्पी बनाइदिएको थियो। दुईचार दिन त प्रयोग भए होलान् तर महिना दिनपछि जाँदा चर्पीमा बाख्रा बाँधिएका हुन्थे र मान्छेहरु जंगलमै दिशापिसाब गर्न जान्थे। ‘त्यस्तो थियो चेतनास्तर! अहिले चर्पीमा पानी चाहिने भएरै पानी ल्याउने आयोजनाको माग भएको छ,’ उनले भनिन्। ‘महिलाको मनोवल बढ्यो, कति धेरै महिलाहरुले आफैले निर्णय गर्न थाले,’ उनले थपिन्। उनी प्युठानको कुनै सेल्टरमा थिइन्। साँझपख आँगनमा टहलिरहेकी। मुटु ठिहिराउने जाडो थियो। एकजना महिला तलबाट पानी बोकेर आउँदै थिइन्, खुट्टाको चप्पल हातमा बोकेर। सोधिन्, ‘किन चप्पल हातमा बोकेको?’ ‘बाटोमा जेठाजु भेटिन्छन्, उनको अघि चप्पल लगाउनु हुँदैन।’ ‘त्यो बेला मैले संसार कस्तो सोच्याथेँ! अब हेर्नुस् कस्तो भयो होला मलाई?’ बेलुका ती महिलालाई त्यसरी नहिँड्न सम्झाउन गइन् उनी। उनले जवाफ दिइन्, ‘त्यसो गरे घरबाट निकाल्छन् मलाई, अनि तिम्ले के गर्छौँ?’ यसै गर्छु भन्ने जवाफ थिएन उनीसँग। उनको अनुभवमा अहिले गाउँगाउँमा पनि यतिसम्मको अन्याय छैन रे। जनसेनामै महिलाहरु पनि कमाण्डर हुन हिच्किचाउँथे। जब पार्टीले महिलाको अलग संरचना बनायो, बल्ल महिलाहरु सेनाको कमाण्ड गर्न थालेका हुन्। शिक्षाले भन्दा ठूलो परिवर्तन राजनीतिक चेतले ल्याउने ठान्छिन् उनी। उनी गाउँमै हुर्किन् र उतै राजनीति गरिन्। शहरका महिलाका बारे उनले धेरै राम्रा कुरा सोच्थिन्। स्कुल, कलेज पढ्न जान पाउनु, राम्रो मिठो लाउन खान पाउनु, अलग र समुन्नत जिन्दगी होला! जब शहर आइन्, उनले शहरी जीन्दगी जस्तो सोचेकी थिइन्, त्यस्तो होइन रैछ। ‘यो खाल्डो हेर्दा त कस्तो रैछ भने, यहाँका महिलामा त मनोबल नै छैन,’ उनी अहिलेसम्म अचम्म पर्छिन्, ‘यहाँका महिला त श्रीमानको मोजा फुकालेरै बस्दा रैछन्।’ बरु गाउँकै महिला हकी! ओनसरी ठान्छिन्, शहरका महिलाको धेरै जसो समय श्रृङगार गरेरै बित्छ। उनीहरु सिर्जनशील समय यस्सै खेर फाल्छन्। महिलालाई तयार हुन पुरुषलाई भन्दा दुई गुणा समय लाग्छ। कहिलेकाहिँ त सारीमै अल्झिएझैँ लाग्दो हो, यहाँका धेरै महिलाको जिन्दगी! कति ठूला, मानसिक र शारिरिक लडाइँ लडेर संविधानसभाको उपाध्यक्ष भएपछि, उनलाई एउटै कुराको पिरलो छ, औपचारिक ड्रेसकोड सारी! ... हतियार विसाएपछि उनी राजधानी आइन्। पहिलो संविधानसभाको समानुपातिक सभासद भइन्। दोस्रो संविधानभामा रोल्पा बाट प्रत्यक्षमा जितिन्। अब उनको लडाइँ फेरियो। संसदमा लड्नु पनि कम गाह्रो हुन्न। खास गरि संविधानसभामा, उनले महिलाका एजेण्डामा काम गरिन्। सबै पार्टीको ककस बनाए उनीहरुले। पुरुष नेताहरु ककसलाई सकस भन्थे। उनीहरुले चाहेजस्तो महिलाका अधिकार स्थापित हुने हो भने त ‘पुरुषको चिल्ली विल्ली’ हुन्छ रे। ‘५१ प्रतिशत महिला सहभागिता हुँदा त कम्तीमा चुनावको कुरा गरौँ, ५१ जना पुरुषले त्यो आफ्नो पद गुमाउनुप¥यो,’ उनी हाँसिन्, ‘त्यो त्याग गर्न त नेताहरुलाई सकस हुन्छ नि।’ महिलाका कुरा ग¥यो पुरुषहरु हाँसिहाल्ने। खै तपाईँ महिलाहरु उठाउन खोज्यो एक जना त भेटिन्न भनेर हल्का कुरा गर्दिन्छन्, उनीहरु गहिरोगरी समस्यालाई बुझ्नै चाहँदैनन्, त्यो किसिमको चेत पनि छैन कति नेताहरुमा त। ... रमाइलो गर्ने किशोरी उमेरमा पार्टीका काम र अन्याय गर्नेहरुलाई गोदेरै बित्न थाले उनको। प्रेम, बिहेबारे यिनले के सोचिहोलिन्? ओनसरीलाई यस्तो केटा मन पथ्र्यो, जसले रक्सी चुरोट नखाओस्, इज्जत होस् र आत्मनिर्भर होस्। पछि सर्त थपिँदै गए, जसले राजनीति गर्न रोक नलाओस्। निर्धक्क देओस् पार्टीका काममा जहाँसुकै जान। उनका बाले पनि भन्थे केटा असल हुनुप¥यो बस्। हो, त्यस्तै मान्छे भेटिए – वर्षमान पुन। उनकै पार्टीका पढालेखा भलाद्मी थिए। उनीहरु नातेदार समेत पर्थे। पार्टीले पनि स्वीकृति दियो। लिवाङमै पार्टीको दुईचार दिने कार्यक्रम थियो। त्यही कार्यक्रमको बीचमा पार्टीले नै उनीहरुको बिहे आयोजना गरेको रैछ। अरु केटीहरु झैँ घुम्टोमा सजिइनन् उनी। कार्यक्रमको मञ्चमा चुनावी भाषण गरेझैँ उनीहरुले भाषण गरे। अबिर लगाए। बिहे भयो। सबै भन्दा अचम्मको कुरा, बिहेपछि उनीहरु एकछिन पनि सँगै बसेनन्। उनलाई नयाँ दुलही जस्तो अनुभव नै भएन, मिल्ने साथीसँग छुटिँदा जस्तो हुन्छ, त्यस्तै भयो! त्यहाँभन्दा बढी भावुक हुन उनीहरुलाई केले दिँदैन? पार्टीले? कि आफ्ना धारणाहरुले? आफ्नो प्रेम, बिहेबारे सम्झिरहँदा उनको अनुहारमा कुनै पनि रमाइला भावहरु देखिएनन्। एकदम सामान्य। मान्छेलाई यति धेरै सामान्य केले बनाउँदो हो? बिहेको मञ्चबाट, दुवै आ–आफ्नो काममा खटिए। उनीहरु आफ्ना थिएनन्, पार्टीका थिए। निजी जीवनभन्दा ठूलो पार्टीको कार्यक्रम थियो। युद्ध हुँदै थियो। उनीहरु अहिले पनि आफ्ना व्यक्तिगत कुरामा भन्दा बढी पार्टीकै मुद्दामा झगडा गर्छन् रे। अर्थमन्त्री भइसकेका उनका श्रीमान एकदमै सोझो र अरुको कुरा काट्न नसक्ने छन् भन्ने उनको आरोप छ। ‘म चाहिँ कडा छु, कहाँ जे पनि सजिलै छोडेर हुन्छ?’ उनी अबचाहिँ हाँसिन्। व्यक्तिगत जिन्दगी नै पार्टीको नाम गर्दिएकी उनले ५५ सालमा छोरी जन्माइन्, धन्न छोरी हुर्किन्जेल पार्टीले उनलाई रोल्पा वरिपरि नै खटायो उनलाई। अल्लि पछि भने आमालाई छोरी दिएर हिँडिन्। उनलाई आफू बाँच्छु जस्तो त लाग्थेन। ‘कुनै सेल्टरमा बच्चा देखे खुब माया गर्न मन लाग्थ्यो,’ उनले आफ्नो अनुभव व्यक्त गर्नै सकिनन्। उनी कहिलेकाहिँ घर पुग्दा रिसाएर छोरी काखमै आउँदिनथिइन् रे। उसको प्रश्न सधैँ एउटै हुन्थ्यो, ‘छोडेर जाने भए हामीलाई किन पाएको त?’ फेरि छोरा पनि जन्म्यो, ७ महिनामै आमाको काखमा थमाएर उनी हिँडिन्। युद्ध थामिएपछि उनको सानो छोरालाई लिएर आमा काठमाडौँ आइन्। छोराले त उनलाई आमा नै मानेन। ‘यस्तो तरुनी पनि आमा हुन्छ त?’ उनको छोराले भन्यो, ‘आमा त बुढी हुन्छ।’ उनकी छोरीले भाइलाई यै हो आमा भनेर धेरै सम्झाएपछि बल्ल मान्यो।